{"text": "Önümüzdeki birkaç gün içinde, Sovyetler Birliği döneminden kalma, yarım tonluk bir uzay aracı, kontrolsüz bir şekilde dünyaya düşecek. 1972'de fırlatılan Kosmos 482 adlı uzay aracının iniş modülünün Venüs'e gitmesi bekleniyordu fakat teknik bir hata nedeniyle dünyanın yörüngesinde kaldı. Aracın Dünya yüzeyine ne zaman düşeceği tam olarak bilinmiyor ama bilim insanları Mayıs ayının ilk günleri olmasını bekliyor. BBC Rusça'ya konuşan bir uzman, aracın yerleşim bölgelerine düşme riski bulunduğunu söyledi. Bilim insanları, aracın düşme olasılığının yüksek olduğu bölgeler arasında Orta Doğu, Orta Asya ve Türkiye dahil Güneydoğu Avrupa'yı sayıyor. NASA Venüs uzay aracı Baykonur Uzay Üssü'nden 31 Mart 1972'de fırlatılmıştı. Venera 8 uzay programının bir parçası olan iki uzay aracından biriydi. İki araç hem ekipman hem de özellikler açısından aynıydı. Gezegenler arası keşif görevlerinde başarı olasılığını artırmak için sık yapılan bir uygulamaydı. İnsanlı Soyuz görevlerinde tercih edilenlerle aynı aileden gelen Molniya-M roketleri kullanılmıştı. Kosmos 482'nin, daha ağır araçları daha yüksek irtifadaki yörüngelere ulaştırmak amacıyla yapılmış ek bir fırlatma safhası vardı. Venera 8, dört gün önce fırlatılmış, konuma ulaşmış ve gezegenler arası keşif programını tam anlamıyla yerine getirmişti. Fakat yedek aracın roketinde sorun yaşandı ve Dünya'nın yörüngesinden çıkmayı başaramadı. Fırlatmanın ilk üç aşaması planlandığı gibi tamamlandı ve Dünya yörüngesinin eşiğine kadar geldi. Gezegenlerarası uzay araştırma istasyonunun daha sonra hedefine yönelmesi gerekiyordu. Fakat roketteki ek güç bloğu aracı çalışmadı ve uzay istasyonunu Dünya'nın yörüngesinden çıkaramadı. NASA Bunun ardından, uzay istasyonuna \"Kosmos 482\" adı verildi. 1970'li yıllarda, Sovyet yönetimi başarılı olamayan fırlatmaları gizlemek için farklı numaralarla \"Kosmos\" kod adını veriyordu. NASA'nın internet sitesine göre uzay aracı dört parçaya ayrıldı. İkisi dünya yörüngesinin alt kısımlarında kalırken, diğer ikisi 48 saat içinde atmosferde yandı. Fakat iniş modülü ve ana motor bloğu olduğu düşünülen iki parça daha yüksek irtifada, elips şeklinde bir yörüngeye oturdu. Uzay konularında yayın yapan popüler Telegram kanalının yöneticisi Georgi Trişkin \"Titanyum yakıt tanklarının parçaları birkaç gün içinde yörüngeden çıkıp Yeni Zelanda'ya düştü\" diyor. \"İstasyonun bir kısmı ve roketin Blok L diye bilinen dördüncü aşaması elips bir yörüngede kaldı. Çıktığı en yüksek nokta Dünya'dan 9800 kilometre uzaklıktaydı, en düşük noktanın irtifası ise 2010 kilometreydi.\" NASA'ya göre, düşmesi beklenen iniş modülünün ağırlığı 495 kilo. Bir uzay aracının düşüşü, parçalanıp atmosferde yandığında ya da düşüş Dünya'dan hesaplı ve kontrollü olduğunda pek büyük bir sorun değil. Örneğin büyük yörünge istasyonu Mir, yörüngesinden çıkartılmış, Dünya'ya doğru gönderilmiş ve enkaz Büyük Okyanus'a düşmüştü. NASA / Fakat Kosmos 482'in düşüşü kontrollü olmayacak. Özellikle tehlikeli olansa büyük ihtimalle atmosferde parçalanmayacak ve yanmayacak olması. Bunun nedeni modülün daha yoğun bir atmosfere sahip ve daha yüksek ısılı Venüs'e inmek için tasarlanmış olması. Yani uzay aracı, Dünya'nın atmosferine kıyasla daha zorlu koşullarla başa çıkmak üzere üretildi. Georgi Trişkin \"İniş modeli Venüs'e daha zorlu bir giriş için tasarlandı. Dolayısıyla kalkanı ve kapalı bölümü atmosfere girişten sağ kurtulacak. \"Fakat aracın tam anlamıyla yaşaması düşük ihtimal. Gözlemler paraşütünü uzun süre önce serbest bıraktığını gösteriyor. Bu da yapının sağlamlığının bozulduğunu gösteriyor.\" Trişkin, yörünge güzergahının temel alındığı hesaplamaların, kalıntıların büyük ihtimalle karaya düşeceğini gösterdiğini söylüyor. Özellikle Mısır, Suriye, Türkiye ve Azerbaycan güzergahının üzerinde ve yerleşim birimlerine düşme riski var. \"Aracın tamamen kurtulacağını ve hesapladığımız gibi saatte 242 kilometre hızla yere düştüğünü var sayarsak, patlama enerjisi 1,1-1,2 MJ olacak, yani birkaç yüz gram TNT'nin patlaması gibi.\" Çeşitli tahminlere göre Kosmos 482 8 ila 14 Mayıs arasında Dünya'ya düşecek.", "summary": "Sovyetler döneminden kalma Kosmos 482 uzay aracının yaklaşık 500 kiloluk iniş modülü, kontrolsüz şekilde Dünya'ya düşmek üzere ve Türkiye dahil bazı yerleşim bölgeleri risk altında. Venüs'e iniş için tasarlanmış dayanıklı yapısı nedeniyle modülün atmosferde tamamen yanmadan yere ulaşabileceği belirtiliyor."}
{"text": "İngiltere ve ABD dahil sekiz ülkede yapılan bir araştırma, aşırı işlenmiş besinleri çok tüketen kişilerin erken ölüm riskinin daha yüksek olabileceğini ortaya koydu. İşlenmiş etler, bisküviler, gazlı içecekler, dondurma ve mısır gevrekleri sıklıkla tüketilen aşırı işlenmiş gıdalardan bazıları. Bu tür gıdalar için kullanılan tek bir tanım yok ama genel olarak \"ev yemeklerinin içermediği maddeleri içeren gıdalar\" olarak tanımlanıyorlar. Yapımlarında görünümlerini, tat ya da kıvamlarını daha çekici hale getirmek için kimyasal, renklendirici ve tatlandırıcı gibi maddeler kullanılıyor. İşlenmiş gıdaların neden sağlığı bozma riski yarattığı henüz tam olarak belirlenemedi. Buna işleme sürecinin kendisinin neden olduğuna dair çok az kanıt var. Bunun nedeni gıdaların yüksek düzeyde yağ, tuz ve şeker içermesinden kaynaklanıyor olabilir. American Journal of Preventive Medicine dergisinde yayınlanan çalışmadaki araştırmacılar, aşırı işlenmiş gıda tüketimi ile ölüm oranı arasındaki etki için önceki araştırmaları inceledi. Çalışma, bu tür gıdaların erken ölüme neden olduğunu kesin olarak kanıtlayamadı. Çünkü bir kişinin sağlığında diyetinin yanı sıra, hayatını nasıl yaşadığı, gelir durumu gibi faktörler de rol oynuyor. Araştırmacılar, insanların beslenme alışkanlıklarına ilişkin anketler ile sekiz ülkenin (Avustralya, Brezilya, Kanada, Şili, Kolombiya, Meksika, İngiltere ve ABD) ölümlere ilişkin verilerini inceledi. Rapora göre, İngiltere ve ABD'de kalori alımının yarısından fazlası aşırı işlenmiş gıdalardan geliyor. Bu ülkelerde, yüzde 14 oranındaki erken ölümlerin, bu etkiyle bağlantılı olabileceğine inanılıyor. İşlenmiş gıda tüketiminin çok daha düşük olduğu Kolombiya ve Brezilya gibi ülkelerdeyse, bu gıdaların erken ölümlerin yaklaşık yüzde 4'ü ile bağlantılı olduğu tahmin ediliyor. Brezilya'dan çalışmanın direktörü Dr. Eduardo Nilson, işleme sırasında gıdalarda meydana gelen değişiklikler ile renklendiriciler, yapay aromalar ve tatlandırıcılar gibi katkı maddelerinin sağlığı etkilediğini söylüyor. Araştırmaya göre, 2018 yılında ABD'de aşırı işlenmiş gıda tüketimi nedeniyle 124 bin erken ölüm gerçekleşti. İngiltere'de ise yaklaşık 18 bin. Hazırlanan raporda, hükümetlerin diyet tavsiyelerini güncelleyerek insanları bu gıdaları azaltmaya teşvik etmeleri gerektiği kaydediliyor. İngiltere'de hükümetin beslenme uzmanlarından oluşan kurulu, gıdaların işlenme şekli ile kötü sağlık arasında bir bağlantı olduğuna dair güçlü bir kanıt bulunmadığını açıkladı. Çalışmadaki veriler, aşırı işlenmiş gıdaların insanların sağlığı üzerindeki etkisinin modellenmesine dayanıyor. Uygulamalı istatistik alanında çalışmış emekli bir profesör olan Kevin McConway, çalışmanın çok sayıda matematiksel varsayımda bulunduğunu ve bu nedenle sonuçlar konusunda temkinli olduğunu söylüyor. McConway, aşırı işlenmiş gıdaların hangi yönünün sağlığı etkilediği konusunun \"hala net olmadığını\" savunuyor ve \"Bu tür bir çalışmada neyin neye sebep olduğundan tam olarak emin olamazsınız\" diyor. Yağ ve şeker oranı yüksek diyetlerin tip 2 diyabet, obezite, kalp rahatsızlıkları ve bazı kanserler gibi erken ölüme yol açabilecek hastalıkların riskini artırabileceği bir süredir biliniyor. Cambridge Üniversitesi'nden Dr. Stephen Burgess, bu tür araştırmaların aşırı işlenmiş gıda tüketiminin zararlı olduğunu kanıtlayamayacağını söylüyor. Birçok ülkede yapılan çalışmalar aşırı işlenmiş gıdaların sağlık için bir risk yarattığını savunuyor. Dr. Burgess de, ultra işlenmiş gıdaların \"sorumlu olabileceği\" olasılığını kabul ediyor. Üreticileri temsil eden Gıda ve İçecek Federasyonu, \"aşırı işlenmiş gıda\" teriminin yoğurt, makarna sosları veya ekmek gibi insanların sağlıklı ve dengeli beslenmelerine yardımcı olabilecek çok çeşitli gıdayı \"şeytanlaştırdığını\" savunuyor. Gıda üreticileri tarafından kullanılan tüm katkı maddelerinin Gıda Standartları Ajansı tarafından onaylandığı, bunların tüketim için güvenli olduğunun garanti edildiği belirtiliyor. Bu haber, BBC gazetecileri tarafından hazırlandı ve kontrol edildi. Bir pilot proje kapsamında çevirisi için yapay zekadan da faydalanıldı.", "summary": "Sekiz ülkede yapılan geniş çaplı bir araştırma, aşırı işlenmiş gıdaları fazla tüketen kişilerde erken ölüm riskinin daha yüksek olabileceğini ortaya koydu. Bilim insanları bu gıdaların kesin olarak ölüm nedeni olduğunu söylemese de, yüksek yağ, şeker ve katkı maddeleri içeriğinin ciddi sağlık sorunlarına yol açabileceği vurgulanıyor."}
{"text": "ABD Başkanı Donald Trump'a en yakın Avrupalı liderlerden olan, \"Trump'a fısıldayan\" siyasetçi diye de anılan İtalya Başbakanı Giorgia Meloni'nin gümrük vergilerini durdurmak umuduyla yaptığı flaş Washington ziyareti karşılıklı hoşluklar ve iltifatlarla geçti. Meloni'nin Cumhurbaşkanı Recep Tayyip Erdoğan'ın Roma ziyaretini de erteleyerek 17 Nisan'da apar topar gittiği ABD'den kazançlı mı borçlu mu döndüğü konusunda ise görüş birliği mevcut değil. Ancak Avrupa ile ABD arasındaki Atlantik üzerine gerilmiş ipte yürüyen bir ip cambazına benzetilen Meloni'nin bu sınavı \"kazasız belası\" atlatmasına bile bir kazanım gözüyle bakanlar var. Meloni, Trump'ın ay başında açıkladığı ek gümrük vergileri kararından sonra Washington'ı ziyaret eden ilk Avrupalı lider oldu. İtalya'yı da sert şekilde etkilemesi beklenen gümrük vergileri konusunda ulusal hükümetin manevra alanı kısıtlı. Bu yetki Avrupa Birliği'nin yürütme organı Avrupa Komisyonu'nda olsa da Meloni'nin Trump ile iyi ilişkilerini müzakere amacıyla kullanması umuluyordu. Nitekim Trump daha önce Aralık'ta Paris'te görüştüğü Meloni'yi \"çok enerjik\" ve \"elektrikli tel gibi\" diye tanımlamış, \"Çok iyi anlaştık\" demişti. Ardından Ocak ayında Florida'daki evinde kabul ettiği İtalyan lideri \"Avrupa'yı kasıp kavuran fantastik bir kadın\" diye övmüştü. 20 Ocak'taki yemin törenine katılan tek AB üyesi ülke lideri de Giorgia Meloni olmuştu. Meloni'nin 17 Nisan'daki Washington ziyaretinden bir gün önce ABD'den Washington Post gazetesi \"Avrupa, ticaret umutlarını Trump'a fısıldayan İtalyan Meloni'ye bağladı\" başlıklı bir haber yayımladı ve \"Donald Trump'ın sarayına ondan daha iyi bir elçi olabilecek Avrupalı lider pek yok. 48 yaşındaki Meloni, Benito Mussolini'den bu yana İtalya'nın en sağcı hükümetine başkanlık ediyor ve Trump'ın beğendiği kısıtlı liderler listesinde yer alıyor\" diye yazdı. Perşembe günü Beyaz Saray'daki görüşmede de Trump Meloni'ye \"sıradışı bir başbakan\" ve \"gerçek dünya liderlerinden biri\" gibi iltifatlar yağdırdı. İtalya Başbakanı da görüşmeye, ABD liderini hoş tutacak konu başlıklarından oluşan bir listeyle gitmiş izlenimi verdi. Ancak Meloni'nin Avrupa Birliği ülkeleri için karşılıklı gümrük vergisi iptalleri umudu şu aşamada gerçekleşmedi. Trump Avrupa ile ticaret anlaşmasına varılacağından yüzde 100 emin olduğunu söylese de hemen ardından gümrük vergilerini \"Bizi zengin ediyorlar\" diye savundu. Meloni ise ABD'den daha fazla gaz ithal etme, savunma harcamalarının artırılması, İtalyan şirketlerinin ABD'de yeni yatırımlar yapması gibi sözler verdi. 2022 yılındaki seçimlerle İtalya'nın 2. Dünya Savaşı'ndan bu yana ilk aşırı sağcı başbakanı olan Giorgia Meloni, siyasi çizgisi bakımından ABD Başkanı Trump için doğal bir müttefik olarak görülüyor. İki lideri birleştiren hususlar arasında göç, kürtaj, LGBT hakları karşıtlığı, bağımsız yargıdan memnuniyetsizlik, basınla sorunlu bir ilişki gibi bir dizi kritik başlık sayılıyor. Meloni de Perşembe günü Beyaz Saray'da Trump'ın yanında gazetecilere konuşurken bu ortak noktaları vurgulamaya özen gösterdi. Ayrımcılık karşıtı sosyal adalet hareketleri için karşıtlarının kullandığı \"duyarcı kültürü\" karşıtı mesajlar verdi: \"İkimizin de ortak bir mücadele içinde olduğunu hatırlatmak istiyorum. Tarihimizi silmek isteyen duyarcı ideolojisine karşı mücadele. \"Yasadışı göçle mücadele, sentetik uyuşturucularla mücadele konusunda da birçok ortak noktamız olduğunu biliyorum.\" Meloni benzer mesajları geçen Şubat'ta Trump'ın da katıldığı ABD'deki Muhafazakar Siyasi Eylem Konferansı'nda (CPAC) da vermiş, \"elit küreselcileri\", \"iptal kültürü virüsünü\" ve \"duyarcı ideolojisini\" hedef almış, \"medeniyetimizin yok olmasına karşı\" birlikte mücadelenin öneminden söz etmişti. İtalya Başbakanı geçen Perşembe günü de, Trump'ın \"Amerika'yı yeniden yücely\" sloganını ortak projeye dönüştürmek için \"Birlikte Batı'yı yeniden yüceltme\" önerisiyle geldi. Bazılarının kendisini \"Batı milliyetçisi\" diye tanımladığını söyleyen Meloni, bundan ne kast ettiğini şöyle açıkladı: \"Batı derken coğrafi bir alandan bahsetmiyorum, bir medeniyetten bahsediyorum. Ve bu medeniyeti daha güçlü hale getirmek istiyorum… \"Benim için hedef Batı'yı yeniden yüceltmek ve bunu birlikte başarabileceğimizi düşünüyorum.\" Meloni'nin başlıklara çıkan bu \"Batı milliyetçiliği\" projesini analiz eden sol çizgideki Il Manifesto gazetesi \"Batı milliyetçiliğinin klasik milliyetçilikten farklı olduğu doğru\" dedi ve klasik milliyetçiliklerin iki dünya savaşının sebeplerinden olduğunu hatırlattı. Gazete şöyle devam etti: \"Ama bu, (Batı milliyetçiliğinin) endişeye yol açmaması gereken, iyi huylu, uysal bir siyasi fikir olduğu anlamına gelmiyor. \"Batı medeniyetini 'ötekilerin' tehdidinden koruma ve onarma ihtiyacı, Amerikan İç Savaşı'ndan bu yana beyaz üstünlüğünün bir teması olmuştur.\" Meloni ve Trump'ın \"Batı medeniyeti\" ile neyi kastettikleri İtalya'da muhalefet tarafından da sorgulandı. Merkez soldaki Demokratik Parti'den milletvekili Laura Boldrini, \"Meloni 'Batı'yı yeniden yüceltelim' derken hangi Batı'dan bahsediyor?\" dedi ve ekledi: \"Üniversiteleri sansürleyen, Trump'ı eleştirmeye cesaret edenlere vize vermeyen, LGBT+ bireylere karşı ayrımcılık yapan ve ABD'nin birçok eyaletinde olduğu gibi kürtajı yasadışı hale getirmek isteyen Batı mı? \"Göçmenleri zincire vurarak sınır dışı eden ve çocuklarını avlayan mı? Hangi medya organlarının kabul edilip hangilerinin edilmeyeceğine karar veren mi?\" Boldrini, bu \"Batı\" anlayışının \"özgürlük, medeni ve toplumsal haklar, kapsayıcılık, dayanışma ve toplumun en savunmasız kesimlerinin korunmasına dayanan Batı\" açısından endişe verici olduğunu söyledi. Meloni \"Batı medeniyetini\" güçlendirmek için \"Atlantik'in iki kıyısı arasında bazı sorunlar olsa bile, masaya oturup çözüm aranması\" gerektiğini söyledi ve bunun için Trump'ı Roma'ya davet ettiğini, ABD Başkanı'nın da daveti kabul ettiğini açıkladı. İki liderin ortak açıklamasında da \"yakın gelecekte\" planlanan bu ziyarette \"ABD ile Avrupa arasında bir toplantı düzenlenmesi de düşünülüyor\" denildi. İtalya basınına göre AB ile ABD arasındaki gümrük vergisi krizini çözme amaçlı toplantının, Temmuz ayında Trump'ın 90 günlük \"molası\" dolmadan önce, muhtemelen Mayıs ayı içinde organize edilmesi amaçlanıyor. Öte yandan Meloni'nin Trump'la görüşmesinin başlıca amacı Avrupa Birliği'ne yönelik gümrük vergilerinden vazgeçirmek olsa da iki lider görüşme sonrası yaptıkları konuşmalarda da ortak bildirilerinde de \"AB\" ifadesini kullanmadı, bunun yerine \"Avrupa\" ya da \"Avrupa'nın tamamı\" denildi. Trump, daha önce argo bir ifade kullanarak AB'nin ABD'yi \"mahvetmek\" için kurulduğunu söylemişti. Bazı analistler, ABD Başkanı'nın AB'ye yaklaşımının \"böl ve yönet\" şeklinde olduğunu söylüyor. Trump'ın, AB'nin gümrük vergileriyle ilgili kararları alabilecek organı Avrupa Komisyonu'nun Başkanı Ursula von der Leyen yerine üye ülke liderleriyle görüşmeyi seçmesi de bunun kanıtlarından biri olarak gösteriliyor. İktidara gelmeden önce AB karşıtı mesajlar veren Giorgia Meloni ise, başbakanlık koltuğuna oturmasının ardından tonunu yumuşattı, dış politikada İtalya'nın geleneksel çizgisinden uzaklaşmamayı seçti. İtalya'nın AB ile gerilimden kaçınmasında, pandemi sonrası fonlardan en büyük payı alan ülkelerden biri olması da etkili görülüyor. Ayrıca Avrupa Komisyonu Başkanı Ursula von der Leyen'ın Meloni hükümetinin tartışmalı göç politikalarına destek vermesi de bu yakınlaşmayı mümkün kıldı. Bu ay AB ülkeleri Trump'ın gümrük vergilerine karşılık verme oylaması yaptığında, yalnızca Macaristan bu karara karşı çıktı, İtalya diğer 25 ülkeyle birlikte oy kullandı. Öte yandan ABD Başkan Yardımcısı J.D. Vance'in AB'yi yerden yere vuran ve Avrupa başkentlerinde ciddi endişe yaratan Şubat'taki Münih konuşmasına Meloni destek çıktı. Başbakan Meloni şimdi hem Washington hem de Brüksel ile ilişkilerini raydan çıkarmamaya, üstüne iki taraf arasında arabuluculuk yapmaya çalışıyor gibi görünüyor. Meloni'nin \"güçlü Batı\" mesajları da, hem AB'ye hem de ABD'ye ihtiyaç duyan bir İtalya için ikisinden birini seçmenin zorluğunu yansıtıyor. Roma'daki Uluslararası İlişkiler Enstitüsü'nden (IAI) transatlantik ilişkiler uzmanı Riccardo Alcaro, \"Meloni'yi Washington'a ani ziyaretinde bekleyen görev klasik bir denge oyunu. Meloni'nin aynı anda hem İtalya'nın ticari çıkarlarını savunması, hem İtalya'nın ABD'ye yakınlığını vurgulaması, hem de AB içinde bir iç kırılma yaratmaktan kaçınması gerek. Bunlar ulaşılması zor hedefler\" dedi. Alcaro, IAI dergisindeki analizinde, Meloni'nin bu rolüne \"imkansız görev\" (mission impossible) benzetmesi yaptı. Ziyaret sonrası yapılan analizlerden birinde Il Post haber sitesi de şöyle dedi: \"Meloni'nin Trump'tan çok sayıda iltifat dışında ne aldığı belirsiz. Ancak Başbakan'ın en büyük kazanımı görüşmeyi kazasız atlatmak oldu.\"", "summary": "İtalya Başbakanı Giorgia Meloni, Trump ile iyi ilişkilerini kullanarak Avrupa'ya yönelik yeni gümrük vergilerini engellemek amacıyla Washington'a ani bir ziyaret gerçekleştirdi, ancak somut bir kazanım elde edemedi. Trump’tan övgüler alan Meloni’nin, ABD ile AB arasında arabulucu rolüne soyunması, kendi siyasi çizgisi ile Avrupa dengeleri arasında zorlu bir denge kurma çabası olarak değerlendiriliyor."}
{"text": "Cumhurbaşkanı Recep Tayyip Erdoğan, 5 Mayıs Pazartesi günü ABD Başkanı Donald Trump ile bir telefon görüşmesi yaptı. Cumhurbaşkanı Erdoğan görüşmede Trump'ı Türkiye'ye davet etti. Trump, görüşmenin ardından yaptığı açıklamada \"Cumhurbaşkanı [Erdoğan] beni Türkiye'ye davet etti ve aynı şekilde kendisi de Washington D.C'ye gelecek\" dedi. Trump'ın mayıs ayında Orta Doğu'ya yapacağı tura Türkiye'yi dahil edip etmeyeceği bir süredir tartışma konusuydu. Dışişleri Bakanı Hakan Fidan 13 Nisan'da Antalya Diplomasi Forumu'nun kapanış toplantısında, olası bir Erdoğan-Trump görüşmesi ile ilgili soruya, \"Kesinleşen bir husus yok. Bu konularda çalışmalarımız devam ediyor. Görüşme ABD'de mi olacak Türkiye'de mi olacak bunlar halihazırda bakanlıklarımız arasında çalışması devam eden konular\" yanıtını vermişti. Ancak Ankara'daki diplomatik kaynaklar, ABD Başkanı'nın Türkiye'ye gelme olasılığından giderek daha güçlü bahsediyordu. Görüşmeden sonra Başkan Trump, kendisine ait sosyal medya platformu Truth Social'da bir paylaşım yaptı. Trump görüşmeyi \"çok iyi ve verimli\" olarak değerlendirdi. Beyaz Saray'daki ilk dört yılında Erdoğan ile \"mükemmel bir ilişkisinin\" olduğunu belirten Trump, şöyle devam etti: \"Bunlara hapse atılan ve benim isteğimle derhal ABD'ye geri gönderilen Pastör Andrew Brunson da dahil. Her durumda Erdoğan ile birlikte Rusya ve Ukrayna arasındaki saçma ama ölümcül savaşın bitmesi için çalışmayı dört gözle bekliyorum.\" Cumhurbaşkanı Erdoğan X hesabından paylaştığı mesajda, \"Başkan Trump'ın dünyamızda süregelen çatışma ve savaşları bitirme yönündeki çabalarını takdirle karşıladığımı, Türkiye olarak bölgemizde barış, istikrar ve huzur ortamının tesisi için gereken desteği vermeye hazır olduğumuzu vurguladım\" ifadesini kullandı. İletişim Başkanlığı'nın açıklamasına göre Cumhurbaşkanı Erdoğan görüşmede, Türkiye'nin ABD ile başta savunma sanayi olmak üzere iş birliğini ilerletmek için adım atmaya devam edeceğini söyledi. Erdoğan'ın Trump'ın savaşların bitirilmesine ilişkin yaklaşımını desteklediğini, İran ile yürütülen müzakere süreci ve Rusya-Ukrayna savaşının sonlandırılması için ortaya konan gayretleri takdirle karşıladıklarını ifade etti. Cumhurbaşkanı Erdoğan görüşmede, Gazze'deki insani krizin \"vahim boyutlara ulaştığını\", ateşkesin tesisi ve kalıcı barışın sağlanması için Türkiye'nin her türlü desteğe hazır olduğunu belirtti. Erdoğan'ın \"Türkiye'nin, Suriye'nin toprak bütünlüğünün korunması ve istikrarın sağlanması için gayret gösterdiğini\" söylediği de belirtildi. Cumhurbaşkanı, ABD'nin Suriye'ye yönelik yaptırımların hafifletilmesine yönelik çalışmalarının önemini de vurguladı. Trump ve Erdoğan bundan önceki son telefon görüşmelerini 16 Mart'ta yapmıştı.", "summary": "Cumhurbaşkanı Erdoğan, ABD Başkanı Donald Trump ile yaptığı telefon görüşmesinde kendisini Türkiye’ye davet etti; Trump ise görüşmeyi “verimli” olarak nitelendirerek karşılıklı ziyaretlerin yapılacağını açıkladı. Görüşmede Gazze, Suriye, Rusya-Ukrayna savaşı ve savunma sanayii iş birliği gibi başlıklar ele alındı; Türkiye, bölgesel barış için destek vermeye hazır olduğunu vurguladı."}
{"text": "Avrupa'da zorunlu askerliğe dönüş sinyali veren ülkelere Polonya da eklendi. Polonya Başbakanı Donald Tusk, geçen ay erkekler için askerlik eğitimini zorunlu kılacak bir düzenleme üzerinde çalıştıklarını açıkladı. Rusya'nın 1,3 milyon, Ukrayna'nın 800 bin askeri olduğunu belirten Tusk, ülkesinde yalnıza 200 bin civarındaki asker sayısını 500 bine çıkarmak istediklerini duyurdu. Öte yandan zorunlu askerliğin olduğu Rusya da bu yılki bahar celbinde 160 bin erkeği orduya çağırarak 2011'den bu yana en büyük asker alımı için ilk adımı attı. Polonya lideri Tusk, \"Bir savaş çıkması durumunda Polonya'daki tüm erkeklerin bu konuda eğitilmiş olmasını, rezerv askeri gücümüzün potansiyel tehditler karşısında yeterli olmasını istiyoruz\" dedi. Rusya'nın Ukrayna'yı işgali, bazı Avrupa ülkelerinin zorunlu askerliğe bakışını değiştirdi. Özellikle coğrafi olarak Rusya'ya daha yakın ülkeler, olası bir savaşa karşı ordularını güçlendirmek istiyor. Bunlardan biri de Rusya ile sınırı bulunan Letonya. 2006'da zorunlu askerliği kaldıran Baltık ülkesi 2023'te erkekler için 11 aylık zorunlu askerlik başlattı. Kadınlar ise gönüllü olarak askere gidebiliyor. Letonya Başbakanı Edgars Rinkevics 9 Mart'ta yaptığı açıklamada pek çok Avrupa ülkesinin aynı adımı atması gerekeceğini söyledi. Letonya'nın geçen yılki bu adımının ardından Avrupa'da Rusya ile komşu olup da, zorunlu askerlik uygulamasının bulunmadığı tek ülke Polonya kalmıştı. İki ülkenin Kaliningrad'da küçük bir sınırı bulunuyor. Polonya lideri Tusk'ın planı işlerse, önümüzdeki yıldan itibaren Rusya'nın tüm Avrupalı komşuları zorunlu askerliğe geri dönmüş olacak. Batı Avrupa'da pek çok ülke İkinci Dünya Savaşı veya Soğuk Savaş'ın ardından zorunlu askerlik uygulamasını kaldırmıştı. Fakat buna rağmen kıtada bu uygulamadan vazgeçmeyen ülkeler de vardı. Bu ülkelere ek olarak Ukrayna, Litvanya, İsveç ve Letonya son yıllarda zorunlu askerliği geri getirdi. BBC'nin sorularını yanıtlayan İngiltere'nin eski savunma bakanı Tobias Ellwood \"ABD'nin Avrupa'ya güvenlik garantilerinden çekilmekte olduğunu, Trump'ın da Ukrayna yerine, Rusya'yla ittifak kurduğunu görüyoruz\" dedi ve ekledi: \"Bu yüzden Avrupa'da daha büyük bir askeri çatışma riski var. Bu da nesilde bir görülen türden bir savunma değişimi gerektiriyor.\" Fakat ABD merkezli düşünce kuruluşu Carnegie Endowment for International Peace'ten Sophia Besch ve Katrine Westgaard'a göre zorunlu askerliğin büyük bir maddi yükü de bulunuyor. Bu yük hem çok sayıda insanı barındırıp beslemek hem de insanların kariyerlerine ara vermesinin ekonomiyi etkilemesinden kaynaklanıyor. Öte yandan uzmanlar Danimarka, İsveç ve Litvanya gibi bazı ülkelerin askerlere mesleki eğitim, askerlik süresince maaş ve sonrasında istihdam gibi imkanlar sunarak hem askerliği daha çekici kılmaya hem de bunun ekonomik etkilerini dengelemeye çalıştığını belirtiyor. Ayrıca Estonya'daki bilgi teknolojileri çalışanlarının orduda da aynı alanda değerlendirildiğini ve kariyerlerine yeni yeteneklerle döndüklerini söylüyorlar. Uzmanlar, her ülkenin durumu ve ihtiyaçları farklı olduğu için bu konuda tüm ülkelere uyacak bir formül olmadığını, her ülkenin kendi çözümünü yaratması gerektiğini de ekliyorlar. Yine de zorunlu askerlik fikri Avrupa'da popüler değil. Araştırma şirketi Gallup'un geçen yıl yaptığı bir ankete göre Avrupa Birliği vatandaşlarının yalnızca yüzde 32'si ülkelerinin işgal edilmesi durumunda savaşmaya istekli olacaklarını söylüyor. İtalya, Avusturya ve Almanya vatandaşları yalnızca AB içinde değil, dünyada da ülkeleri işgal edilmesi durumunda savaşmaya en isteksiz olanlar. İsveç ve Norveç'te askerlik kadınlar için de zorunlu. Bazı ülkelerde ise gönüllü olarak orduya katılabiliyorlar. Ayrıca Danimarka'da 2026'dan itibaren, Letonya'da 2028'den itibaren askerliğin kadınlar için zorunlu olması planlanıyor. Askerliğin zorunlu olduğu Avrupa ülkelerinde dini, siyasi veya vicdani nedenlerle askere gitmek istemeyenlere vicdani ret hakkı tanınıyor. Bunun istisnası iki ülke ise Türkiye ve Azerbaycan.", "summary": "Polonya, zorunlu askerlik uygulamasını geri getirmeye hazırlanan son Avrupa ülkesi olarak, Rusya tehdidine karşı askeri gücünü artırmayı planlıyor. Avrupa’da zorunlu askerliğe dönüş eğilimi güçlenirken, uygulamanın ekonomik ve toplumsal etkileri ülkeler arasında farklı stratejilerle ele alınıyor."}
{"text": "Güveniniz bizim için çok önemli. BBC olarak kişisel verilerinizin gizliliğini ve güvenliğini muhafaza etmekte kararlıyız. Bu bildirimi okuyup, kişisel verilerinizi nasıl ve neden kullandığımızı bilmeniz önemli. Bu gizlilik bildirimi, bizimle ilişkiniz sırasında ve sonrasında İngiltere'nin veri koruma yasalarına uygun olarak kişisel verilerinizi nasıl topladığımızı ve kullandığımızı açıklıyor. BBC olarak kanallarımıza ve topluluklarımıza katılarak ve onları takip ederek kullanmamızı kabul ettiğiniz kişisel bilgileri topluyor ve işliyoruz. Bu bilgiler, aşağıda yazanların bir kısmını ya da tamamını kapsayabilir. Kişisel veriler Toplanabilecek kişisel veriler: BBC, görüntülenen fotoğraflarınızın içeriği ve gizlilik ayarlarınıza bağlı olarak paylaşmayı tercih ettiğiniz hassas bilgileri toplayıp işleyebilir. Bu bilgiler aynı zamanda özel kategori veri olarak da bilinmektedir. Örneğin; WhatsApp hesabınızda herkesin fotoğrafınızı görmesine izin veriyorsanız BBC de bu bilgiye erişebilir. WhatsApp üzerinden bizimle paylaştığınız kişisel bilgiyi en aza indirmek adına gizlilik ayarlarınızı \"yalnızca kayıtlı kişiler\" olarak değiştirmenizi öneririz. BBC cihazları ve sistemlerinde saklanan ve tarafınızdan bize sağlanan tüm kişisel bilgilerin bağımsız veri kontrolü BBC tarafından yapılmaktadır. WhatsApp, uygulama üzerinden gönderdiğiniz tüm verilerin bağımsız \"veri sorumluluğunu\" üstlenmektedir. Lütfen WhatsApp'ın Gizlilik Politikaları ve Hizmet Koşulları'na tâbi olduğunuzu unutmayın. WhatsApp, verilerinizi diğer Meta şirketleriyle paylaşabilir. Her veri sorumlusu, kişisel verilerinizi işlediği ölçüde bunun ne için kullanılacağına ve hangi yollarla işleneceğine kendi karar verir. Şüpheye yer bırakmamak adına BBC yalnızca bu gizlilik bildiriminde yer alan amaçlar kapsamında kişisel bilgilerinizi toplayıp işleyecektir. Bu amaçlar BBC WhatsApp Kanalı'na katılmak ve takip etmektir. Her veri sorumlusunun veri koruma yasalarına uyma ve uyduğunu gösterme sorumluluğu bulunmaktadır. BBC, kişisel verilerinizi kullanmak için rızayı esas alır. WhatsApp Kanalı yayınlarımıza katılarak aktif olarak bunun parçası olmayı tercih etmektesiniz. Bu yayınları almak istemediğiniz takdirde, istediğiniz zaman kanaldan çıkarak rızanızı geri çekebilirsiniz. BBC, izniniz olmadan kişisel verilerinizi üçüncü taraflarla paylaşmaz. BBC, bu gizlilik bildiriminde belirtilen amaçların gerçekleşmesi için gerekli olan süre boyunca kişisel verilerinizi işler. İngiltere'nin veri koruma yasası kapsamında haklarınız bulunmaktadır. BBC Hesabı verileriniz ve saklandığı süre boyunca yukarıda bahsedilen veriler dahil BBC'nin sizin hakkınızda sakladığı verilerin bir kopyasını talep edebilirsiniz. Bize dataprotection.officer@bbc.co.uk e-posta adresi üzerinden ulaşabilirsiniz. Sorularınız ve haklarınızla ilgili daha fazlasını öğremek için lütfen linki üzerinden BBC'nin Gizlilik ve Çerezler Politikaları sayfasını ziyaret edin. BBC'nin kişisel bilgilerinizi kullanma biçimiyle ilgili bir endişeniz olması durumunda İngiltere'nin konuyla ilgili yetkili denetleyici kurumu olan Bilgi Komiserliği Ofisi'ne (ICO) adresinden başvurabilirsiniz. Kişisel verilerinizi kullanma biçimimizde büyük değişiklikler olması durumunda bu gizlilik bildirimi gözden geçirilecektir.", "summary": "BBC, WhatsApp gibi platformlar aracılığıyla topladığı kişisel verilerin gizliliğini korumayı taahhüt ediyor ve bu verileri yalnızca belirtilen amaçlarla, kullanıcı onayıyla işliyor. Kullanıcılar istedikleri zaman rızalarını geri çekebilir ve BBC'nin sakladığı kişisel verilere erişim talep edebilirler."}
{"text": "Trump, 2017'de Çin'e yönelik ilk gümrük vergilerini koyduğunda, imalatçılar Vietnam, Kamboçya ve diğer bölge ülkelerine geçti. Böylece vergilerin Çin'e etkisi azaldı ve Washington'ın üretici ülkeleri çeşitlendirme vizyonu desteklendi. Şimdi, Trump'ın ikinci kez koyduğu gümrük vergileri bu gidişatı tersine çevirdi. Vietnam ve Kamboçya'ya % 46 ve % 49, Endonezya'ya % 32 ve Malezya'ya da % 24 gümrük vergisi konuldu ve bu vergiler sadece üç aylığına donduruldu. Amerika'nın yatırımların çeşitlenmesi çağrısına yanıt veren ülkeler, kendilerini \"gümrük vergisi kaçakçıları\" etiketini yerken buldu. Çin ise bu süreçte hesaplı bir \"sempati toplama çabasına\" girişti. Çin lideri Şi Cinping bölge ülkelerine yaptığı ziyaretlerde \"korumacılığa ortak direniş\" çağrısı yaparken, Endonezya'dan daha çok ithalat sözü verdi. Ayrıca Çin'i zorlu dönemlerde \"ekonomik küreselleşmenin ve serbest ticaretin savunucusu\" olarak sundu. Singapur Ulusal Üniversitesi'nden Ion Chong BBC Çince'ye yaptığı açıklamada \"Güneydoğu Asya ülkeleri hep aracı rolü oynadı ve Çin ile ABD arasında denge kurdu. Şimdiyse bölge Çin'e yakınlaşıyor. Trump'ın davranışı ABD'nin güvenilirliğine büyük hasar verdi\" diyor. \"Ancak soru şu: Çin ne kadar güvenilir? Güneydoğu Asya ülkeleri Çin'in yatırımına ve pazarına ihtiyaç duyuyor ve Şi çok şey vaat etti. Fakat Çin'in içerideki sorunları ve ekonomik gerilemesi düşünüldüğünde, Çin gerçekten bunları yerine getirebilir mi?\" 680 milyon kişinin yaşadığı, dünyanın en büyük beşinci ekonomisi Güneydoğu Asya Uluslar Birliği (ASEAN) ülkeleri, küresel tedarik zincirinde yaşamsal önemdeki bir bağlantı. Bölge Intel için yarı iletkenler, Samsung için akıllı telefonlar ve Nike için spor ayakkabılar üretiyor. İlk ABD-Çin ticaret savaşından bu yana burası büyük bir küresel imalat yatırımı çekti. Avustralya'daki Lowy Enstitüsü'ndeki Güneydoğu Asya Programı Direktörü Susanna Patton \"Birçok açıdan Çin, Güneydoğu Asya ekonomileri açısından hem bir rakip hem de ekonomik ortak\" diyor. 2018-2025 arasında ASEAN ülkelerine yapılan imalat yatırımlarında % 25'lik payla ABD'li şirketler başı çekiyordu. Japonya'yı (%11) ve AB'yi (%10) açık ara geride bıraktılar. Çin'in payı hızla büyüdü ama % 8 civarında. Fakat bazı uzmanlar yatırımların Hong Kong ve off shore kuruluşlar üzerinden yapılması nedeniyle asıl oranın daha yüksek olabileceğini söylüyor. ASEAN ülkelerinin doğrudan yabancı yatırıma çok ihtiyacı var ve Çin'e baktıklarında fırsatlar görüyorlar. Fakat Rhodium Grup'a göre Çin'in ASEAN ülkelerine doğrudan yatırımında üç faktör belirleyici olacak: ASEAN ve Çin'e yönelik gümrük vergilerinde büyük farklar olursa, Çinli şirketler ASEAN ülkelerini ABD pazarına erişim için kullanmaya devam edecek. ABD-ASEAN müzakerelerinde anlaşma olmazsa ve ABD-Çin arasındaki gümrük vergileri düşerse, şirketler Çin'de üretime geri dönebilir. Washington'ın ASEAN'dan ihraç edilen ürünlerde Çin mamülü olduğu yönündeki büyüyen kaygısı, bölge ülkelerini rekabetçi kalabilmek adına Çin mallarının kullanımını azaltmaya zorlayabilir. Böylece çoğunlukla Çin parçalarına bağımlı imalat başarıları da zarar görebilir. Çin'in güneş enerjisi endüstrisindeki iç zayıflık, dışarıya yönelik yatırımları çoktan etkiledi. Otomotiv veya tüketici sektörlerinde ortaya çıkabilecek ek zorluklar dış yatırım akışını etkileyebilir. Çin ayrıca, zayıf ekonomik büyüme ve artan işsizlik karşısında, imalatta istihdamı koruyabilmek için dış yatırımlar sınırlama getirebilir. Ekonomi dışında, jeopolitik gerilimler de söz konusu. Profesör Ion Chong \"Çin ve ASEAN ülkeleri komşu, yani birbirine bağımlı ama çok sayıda görüş ayrılıkları da var\" diyor. Toprak anlaşmazlıkları kritik bir fay hattı. Özellikle de Çin'in hak iddialarının Vietnam, Filipinler ve Malezya ile çatıştığı Güney Çin Denizi'nde. Çin'in ASEAN ülkelerinde yaşayan Çinli toplulukları harekete geçirmesi de duyarlılıkları artırdı. Çin'in Şincan'daki Müslüman Uygur halkına muamelesi, Endonezya ve Malezya gibi çoğunluğu Müslüman ülkelerle arasında bir sorun. Bunlara, Güneydoğu Asya için kritik güzergahlar olan Tayvan Boğazı'nda ve Güney Çin Denizi'nde gerilimin artması riski de ekleniyor. Bu sulardaki herhangi bir çatışma küresel tedarik zincirlerine zarar verebilir ve ASEAN ekonomilerini önemli ölçüde etkileyebilir. Chong \"Güneydoğu Asya ülkeleri Çin ile angaje olmak istiyorlar ama ihtiyatlılar\" diyor. \"Pekin'in askeri hamlelerinin istikrarlarına ve refahlarına tehdit oluşturma riskinin kesinlikle farkındalar.\" Çin de bu bölgesel dinamiklerin farkında. Şi, Vietnam ziyareti sırasında sömürgeciliğe karşı paylaşılan mücadeleye vurgu yapmış ama 1979 Çin-Vietnam Savaşı ve Güney Çin Denizi'ndeki anlaşmazlıklar gibi hassas konulara değinmekten kaçındı. Avustralya'daki New South Wales Üniversitesi'nden Profesör Carlyle Thayer \"Çin'in Filipinlere karşı sert tutumuyla kıyaslandığında, Vietnam'a yaklaşımı daha makul\" diyor. Bir başka hassas denge de Kamboçya'da sergilendi. Şi'nin ziyareti sırasında Kamboçya'nın Ream Deniz Üssü'nün Çin'in sağladığı parayla genişletilmesi hassas meseleler önemsiz gösterilmeye çalışıldı. Kamboçya Başbakanı Hun Manet, üssün aslında Kamboçya kontrolü altında olduğunu vurgulamak için tesisin açılışını Şi'nin ziyaretinden önce yaptı. Thayer \"Bu açık hamle Çin'in bölgede iyi niyeti devam ettirme arzusunu gösteriyor. Şi'nin ziyaretinden önce üssün açılması kayda değer. Bir yandan uluslararası kaygıları korurken, bir yandan da Vietnam'ın çıkarlarını koruyor\" diyor. Çin bir yandan komşu ülkelere ulaşmaya çalışırken, aynı zamanda şu açıklamayı da yaptı. \"Çin, herhangi bir tarafın Çin'in çıkarları hilafına bir anlaşmaya varmasına sert bir şekilde karşı çıkıyor. Bu yaşanırsa, Çin asla kabul etmeyecektir ve kararlılıkla karşı önlemler alacaktır.\" Trump, gümrük vergilerinin açıklanmasından bu yana 70'ten fazla ülkenin müzakerelere başlamak için kendilerine ulaştığını söylemişti. Dolayısıyla bu birçok Güneydoğu Asya ülkesi için zorlu bir durum. Thayer \"Vietnam Trump'ın ABD'sinin uluslararası hukuk, serbest ticaret, çok taraflılık ve küreselleşmenin altını oymasını önleyemez. Vietnam aynı zamanda coğrafyasını da değiştiremez\" diyor. Thayer ayrıca, Vietnam'ın Orta Doğu ve Güney Amerikalı bölgesel ekonomik blok MERCOSUR'da yeni pazarlar araması gerektiğini vurguluyor. Bu arada, Malezya Güneydoğu Asya'daki gümrük vergisi savaşından görece \"kazanan\" olarak çıktı. % 24'lük gümrük vergisi oranı, işletmeleri daha yüksek vergiler uygulanan ülkelerden buraya gelmeye teşvik edebilir. Çin sosyal medyasında, önemli bir Çinli nüfusun yaşadığı Malezya'ya taşınan fabrikalardan bahsediliyor. Vietnam \"bambu diplomasisi\" dediği taktiği uyguluyor. Eski Vietnam lideri Nguyen Pho Trong'un 2016'da gündeme getirdiği tarif, ülkenin büyük güçlerle ilişkilerinde uyguladığı politikayı tanımlıyor. Vietnam da bambu gibi başlıca isteklerinde kararlı ama hem Çin'den hem de ABD'den baskı gelince esneyebiliyor. Bu yaklaşım, Soğuk Savaş'tan bu yana kulandıkları \"bağlantısızlık\" ilkesini yansıtıyor. Endonezya'nın önünde de sorunlar var. Tarafsız tutumunu korurken, Çin'e artan ekonomik bağımlılığı meseleyi karmaşıklaştırıyor. Ekonomi ve Hukuk Çalışmaları Enstitüsü Direktörü Bhima Yudhistira \"Endonezya'nın tarafsız kalması imkansız görünüyor. Çin'den ithalat yılda % 33 arttı\" diyor. \"Bu da daha sonra ne olursa olsun Endonezya'nın ileride Çin'e daha bağımlı ve BRICS'e yakın olacağını gösteriyor.\" ASEAN ülkeleri, Trump'ın gümrük vergilerine karşı ortak bir tutum takınıyor gibi görünüyor. Bu yıl ASEAN'a başkanlık eden Malezya Başbakanı Enver İbrahim ülkesinin birleşik bir bölgesel cephe alma çabalarına liderlik edeceğini belirtti.", "summary": "Trump’ın yeni gümrük vergileri, Güneydoğu Asya ülkelerini hem ekonomik açıdan zorlarken hem de ABD ile Çin arasında taraf seçmeye zorladı. Çin bölgeye yakınlaşarak yatırımlar ve ticaret sözü verirken, ASEAN ülkeleri ekonomik fırsatlarla jeopolitik riskler arasında hassas bir denge kurmaya çalışıyor."}
{"text": "Türkiye'de sol hareketin en önemli isimleri arasında yer alan Deniz Gezmiş, Hüseyin İnan ve Yusuf Aslan, 6 Mayıs 1972'de idam edildiler. Gezmiş, İnan ve Aslan'ın idam cezalarının infazı, Türkiye'nin idam tarihinde de önemli bir yer tutuyor. 27 Mayıs 1960'ta askeri darbeyle ordunun yönetime el koymasından bir yıl sonra eski Başbakan Adnan Menderes, Dışişleri Bakanı Fatin Rüştü Zorlu ve Maliye Bakanı Hasan Polatkan idam edildi. Bu idamların ardından sağ kanattan \"intikam\" çağrıları gelmeye başladı. Türkiye'de sağ ile sol gruplar arasındaki çatışmaların yoğunlaşmaya başladığı 1970 yılında Deniz Gezmiş, Sinan Cemgil ve Hüseyin İnan ile birlikte Ankara'da Türkiye Halk Kurtuluş Ordusu'nu (THKO) kurdu. Ocak 1971'de THKO adına Ankara'da bir banka soygunu gerçekleştirildi. Bunun ardından halihazırda hakkında yakalanma kararı olan Deniz Gezmiş ve Yusuf Aslan \"vur emri\" ile aranmaya başlandı ve ödül konuldu. Gezmiş ve Aslan, 12 Mart 1971'deki muhtıradan 4 gün sonra Sivas'ın Gemerek ilçesinde yakalanırken, bundan bir hafta sonra da İnan, Kayseri'de yakalandı. Gezmiş, Aslan ve İnan; Ankara 1 No.'lu Sıkıyönetim Askeri Mahkemesi tarafından yargılandı. Yapılan yargılama sonucunda, eski haliyle Türkiye Cumhuriyeti \"teşkilatı esasiye kanununun tamamını veya bir kısmını\" ortadan kaldırma suçuna idam cezası öngören Türk Ceza Kanunu'nun 146'ncı maddesi uyarınca suçlu bulundular ve idam cezasına çarptırıldılar. Daha sonra idam kararı Türkiye Büyük Millet Meclisi (TBMM) tarafından da onaylandı. Dönemin sağcı milletvekillerinden Mustafa Kubilay İmer, oturumda yaptığı konuşmada, \"Bu üç komünist soysuzun idamları hakkındaki karara gelinceye kadar, daha önce çıkan ve sayısı hayli kabarık idam infazlarına ses çıkarmayan CHP ve onun genel başkanı, kamuoyu tarafından çok iyi bilenen sebeplerden adeta af havarisi kesilmiştir\" dedi. TBMM'de \"3-3\" bağırışları arasında Gezmiş, Aslan ve İnan'ın idamına onay verildi. Bu makalede Google YouTube içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. YouTube paylaşımının sonu İlerleyen yıllarda ise o dönem idama onay veren siyasetçiler duydukları pişmanlıkları dile getirdiler. Adalet Partisi kökenli siyasetçilerden Nahit Menteşe, \"Asker mutlaka idamlarını istiyordu. Deniz Gezmiş ve arkadaşları konusunda yanlış yaptık\" dedi. 9. Cumhurbaşkanı Süleyman Demirel de yıllar sonra, \"O günün şartları öyle icap ettiriyordu\" diye konuştu. O dönem 25 yaşında olan Gezmiş ve Aslan ile 23 yaşındaki İnan, 6 Mayıs 1972 tarihinde sabaha karşı idam edildi. Gezmiş, Aslan ve İnan, idam edildikleri gün her yıl farklı etkinliklerle anılıyor. Türkiye'de de sosyal medyada Deniz Gezmiş, Hüseyin İnan ve Yusuf Aslan için mesajlar paylaşılıyor. Siyasetçiler ve sivil toplum örgütleri temsilcileri de Gezmiş, İnan ve Aslan'ın idam edilmesine ilişkin açıklamalar yapıyor.", "summary": "Türkiye’de sol hareketin sembol isimleri Deniz Gezmiş, Hüseyin İnan ve Yusuf Aslan, 6 Mayıs 1972’de idam edildi; bu infazlar, ülke tarihinde siyasi gerilimlerin ve kutuplaşmanın sembol olaylarından biri haline geldi. Aradan geçen yıllarda, dönemin karar vericileri pişmanlıklarını dile getirirken, her yıl anma etkinlikleriyle bu üç isim Türkiye kamuoyunda hatırlanmaya devam ediyor."}
{"text": "IMDB Gezi Parkı protestolarının planlayıcılarından olma suçlamasıyla tutuklanan menajer Ayşe Barım hakkında 22 yıl 6 aydan 30 yıla kadar hapis cezası istemiyle iddianame hazırlandı. İstanbul 26. Ağır Ceza Mahkemesi 5 Mayıs'ta iddianameyi kabul etti. Sanatçıları Gezi Parkı protestolarına yönlendirmekle suçlanan Barım 24 Ocak'ta gözaltına alınmış ve 27 Ocak'ta tutuklandıktan sonra eski adı Silivri Cezaevi olan Marmara Cezaevi'ne gönderilmişti. Barım'ın 7 Temmuz'da ilk kez hakim karşısına çıkması bekleniyor. Barım \"Türkiye Cumhuriyeti Hükümetini ortadan kaldırmaya teşebbüse yardım etmekle\" suçlanıyor. Ünlü oyuncuların menajeri, iddiaları reddediyor. İddianamede Barım'ın tiyatro, sinema ve TV dizileri oyuncularıyla birlikte Gezi Davası'ndan tutuklu kişilerle yaptığı telefon görüşmelerinin kayıtları yer aldı. Barım'ın Gezi Parkı eylemleriyle ilgili olarak \"hem toplumsal hem de küresel algı oluşturulması kapsamında film, belgesel ve video çekimleri yapılmasını sağladığı\" iddia edildi. Barım'ın bu amaçla Gezi Parkı eylemleriyle ilgili oluşturulmuş etiketleri sosyal medyada kendisine bağlı sanatçılara paylaştırdığı öne sürüldü. Şubat ayında Barım'ın tutukluluğuna yapılan itiraz sonrası mahkeme tahliye kararı vermişti. Fakat tahliye gerçekleştirilmeden savcılık bir üst mahkemeye başvurarak karara itiraz etmiş, bunun üzerine Barım'ın tutukluluğu devam etmişti. Ayşe Barım hakkında ilk olarak, dizi sektöründe tekelleşmeye neden olduğu suçlamasıyla \"çalışma hürriyetinin ihlali\" ve \"şantaj\" iddialarına ilişkin soruşturma açıldı. TV100 yazarı Fuat Uğur'un 26 Eylül 2024 kaleme aldığı bir makale ile başlayan süreçte 10 Ocak'ta Barım hakkında piyasada tekelleşme ve şantaj iddialarıyla ilgili soruşturma başlatıldı. 13 Ocak'ta Barım'a yurtdışına çıkış yasağı getirildi. 15 Ocak'ta Serenay Sarıkaya tanık olarak, 21 Ocak'ta Deniz Işın mağdur olarak, 23 Ocak'ta Nedim Saban tanık olarak ifade verdi. Tekelleşme iddialarıyla ilgili soruşturma sürerken Barım 24 Ocak'ta gözaltına alındı. Barım'ın evinde ve iş yerinde aramalar yapıldı. Soruşturma kapsamında sanatçılar Halit Ergenç, Dolunay Soysert, Rıza Kocaoğlu, Mehmet Günsür, Ceyda Düvenci ve Nejat İşler polis eşliğinde adliyeye götürülerek ifade verdi. İfadelerine başvurulan oyuncular Rıza Kocaoğlu ve Halit Ergenç hakkında da \"yalan tanıklık\" iddiasıyla soruşturma başlatıldı. İstanbul Cumhuriyet Başsavcılığınca dört yıla kadar hapis istemiyle hazırlanan iddianamede, iki aktörün ifadelerinde Gezi Parkı davasının sanıklarından sanatçı Memet Ali Alabora ile irtibatlı olup olmadıklarına yönelik sorulara verdikleri cevaplarının çelişkili olduğu iddia edildi. Barım savcılık ifadesinde, \"Ben yakın olduğum, ortak iş yaptığım sanatçılarla hiçbir zaman meydana çıkıp beyanat vermedim. Onlara da böyle bir açıklama yapmaları hususunda herhangi bir yönlendirme ve telkinim asla olmadı\" dedi. BBC Türkçe'nin incelediği savcılık ifadesi şöyle devam etti: \"Birlikte çalıştığım oyunculardan hiçbirisi bana gelip birlikte Gezi Parkı'na gidelim gibi bir şey söylemedi. Ben genelde onların gittiği gün orada bulundum.\" Barım, Gezi Parkı'na hatırladığı kadarıyla bir ya da iki kez gittiğini söyledi: \"İlk gittiğimde sanatçılar şiir okurken izleyici olarak katıldım. İkinci gittiğimde çok kısa süreliğine gittim. Biriyle beraber gidip gitmediğimi hatırlamıyorum. Sanatçılarla beraberdim diye hatırlıyorum.\" Barım'a Mehmet Ali Alabora ile protestolar sürecinde yaptığı telefon görüşmeleri de soruldu. Alabora'yı bir oyuncu olarak ve Oyuncular Sendikası başkanı olarak tanıdığını söyleyen Barım, çalıştığı oyuncuların Gezi sürecinde başlarına provokatif bir eylem gelmesinden endişe duyduğu için Alabora'yı aradığını söyledi. Barım davanın tutuklu sanıklarından Osman Kavala ile görüşmelerine ilişkin soruya ise Kavala'nın yönetim kurulu başkanlığını yaptığı Anadolu Kültür ile resmi ya da gayrı resmi bir ilişkisinin olmadığını söyleyerek yanıt verdi. İddialarla ilgili Gezi davası nedeniyle 1 Kasım 2017'den bu yana cezaevinde tutulan iş insanı Osman Kavala, avukatları aracılığıyla 7 Şubat'ta yazılı bir açıklama yaptı. Kavala, Ayşe Barım ile ilgili soruşturma sürecini, \"Gezi davasında yaşadığımız gerçekliği tahrif etme ve algı yaratmanın çarpıcı bir örneği\" olarak nitelendirdi. Ayşe Barım'la konuşmalarının Gezi protestoları bittikten sonra başladığını belirtti ve ekledi: \"Gezi öncesinde, sırasında ve sonrasında telefonlarım dinleniyordu. Savcı iddia edilen türden hiçbir konuşma olmadığının bilgisine de sahipti.\" Osman Kavala açıklamasında, Barım'ın, belediye başkanlarının, siyasetçilerin ve gazetecilerin tutuklanmalarında, \"suçlamalar ile suçlananların eylemleri arasında hukuki ilişki kurma ve inandırıcı delil ortaya koyma gereğinin\" duyulmadığını savundu. 1970 doğumlu Ayşe Barım, ID İletişim menajerlik şirketini 2002 yılında kurdu. Barım, şirketin internet sitesinde yayınladığı bir notta, bir süre önce şirketin günlük yönetimini ekibine bırakarak Alice müzikali gibi yaratıcı yapımcılık projelerine yoğunlaştığını söyledi. ID İletişim'in temsil ettiği sanatçılar arasında Ali Atay, Aslı Enver, Bensu Soral, Bergüzar Korel, Caner Cindoruk, Ceyda Düvenci, Dolunay Soysert, Ece Sükan, Erkan Can, Ezgi Mola, Fahriye Evcen, Halit Ergenç, Hande Erçel, Hazal Kaya, Hümeyra, Lale Mansur, Mehmet Günsür, Merve Dizdar, Nejat İşler, Okan Yalabık, Pınar Deniz, Rıza Kocaoğlu, Selma Ergeç, Serenay Sarıkaya, Sinem Kobal, Zerrin Tekindor gibi isimler var. Gezi Parkı eylemleri nedeniyle açılan dava kapsamında sekiz kişi hüküm giydi. İş insanı Osman Kavala \"cebir ve şiddet kullanarak hükümeti ortadan kaldırmaya teşebbüs\" suçlamasından ağırlaştırılmış müebbet hapis cezasına çarptırıldı. Diğer sanıklardan Can Atalay, Mücella Yapıcı, Çiğdem Mater, Hakan Altınay, Mine Özerden, Tayfun Kahraman ve Yiğit Ali Ekmekçi ise \"hükümeti ortadan kaldırmaya ve görevini yapmasını engellemeye teşebbüs etmeye yardım etmek\" suçlamasından 18'er yıl hapis cezasına çarptırıldı. Kavala ve diğer yedi sanığa verilen hapis cezalarının ardından, yurt dışında bulunan diğer sanıklar Memet Ali Alabora, Henri Jack Barkey, Pınar Öğün, Can Dündar, Gökçe Yılmaz, Meltem Arıkan, Hanzade Hikmet Germiyanoğlu, Yiğit Aksakoğlu ve İnanç Ekmekçi'nin dosyaları ayrıldı. Memet Ali Alabora, 2013 yılından beri yurt dışında yaşıyor.", "summary": "Menajer Ayşe Barım hakkında, Gezi Parkı protestolarını organize etmekle suçlanarak 30 yıla kadar hapis istemiyle dava açıldı; Barım suçlamaları reddederken, ünlü oyuncularla ilişkileri ve sosyal medya faaliyetleri iddianamede delil olarak sunuldu. Dava, Gezi davası sürecindeki geniş yargılamalar zincirine yeni bir halka eklerken, hukuk çevrelerinde delil yetersizliği ve siyasi baskı tartışmalarını da beraberinde getirdi."}
{"text": "Tanımlanamayan yeşil üniformalı, gizemli, maskeli komandoların yerel parlamentoyu ele geçirdiği ve yarımada boyunca yayıldığı Şubat 2014'te, Rusya lideri Vladimir Putin ülkesinin Kırım'ı ele geçirmesiyle herhangi bir ilgisi olmadığını söyledi. Bu \"küçük yeşil adamlar\" Rusya'nın Ukrayna'ya karşı 2022'de işgalle sonuçlanan savaşının başlangıcı oldu. Kırım'ın geleceği şu anda Başkan Donald Trump'ın barış planının merkezinde yer alıyor. Bu durum, Ukrayna lideri Volodyimir Zelensiy'nin yarımadanın Rus kontrolünü tanımayı reddetmesini beraberinde getirdi. Trump'ın planının şartları tam olarak bilinmiyor, ancak haberlere bakılırsa ABD'nin Kırım'ı Rusya'nın yasal bir parçası olarak - Latince de jure - tanımasını içereceği öne sürülüyor. Trump'a göre Ukrayna'nın güney yarımadası \"yıllar önce kaybedildi\" ve barış görüşmelerinde \"müzakerelerin bir parçası bile değil\". Ancak Zelenskiy'nin Kırım'ı Ukrayna'nın bölünmez bir parçası olarak kabul etmeyi bırakması akla bile getirilmiyor. Ukraynalı muhalefet milletvekili Iryna Gerashchenko'nun ifadesiyle \"toprak bütünlüğü ve egemenlik Ukrayna ve Ukraynalılar için kırmızı çizgi\". Trump, \"[Volodymyr Zelensky] Kırım'ı istiyorsa, neden 11 yıl önce tek kurşun atılmadan Rusya'ya teslim edildiğinde bunun için savaşmadılar?\" sorusunu yöneltti. Pek kurşun atılmadı, ancak Kırım bir iktidar boşluğu döneminde silah zoruyla ele geçirildi. Putin daha sonra, Ukrayna'nın Rusya yanlısı liderinin devrilmesinden günler sonra yetkilileriyle gece boyunca süren bir toplantıda bu toprak gaspını planladığını itiraf etti. Barış anlaşması yapmak için acele eden bir ABD lideri için Kırım büyük bir engel teşkil edebilir. Trump, Ukrayna'nın öngörülebilir bir gelecekte Kırım'ı geri alma şansının çok az olduğu ve gerçekte - fiilen - Rusya'nın kontrolü altında olduğu konusunda haklı. Ancak bu, durumu yasal olarak tanımaktan çok farklı bir tutum. Zelenskiy, Trump'ın o dönemki Dışişleri Bakanı Mike Pompeo'nun 2018'de yaptığı bir \"Kırım açıklamasına\" işaret ediyor. Pompeo, ABD'nin \"Rusya'nın Kırım'ı ilhak girişimini\" reddettiğini ve Ukrayna'nın toprak bütünlüğü yeniden sağlanana kadar devam etme sözü verdiğini söylemişti. Zelenskiy'nin ima ettiği şey, Trump'ın o zaman Kırım konusunda Ukrayna'yı desteklediği ve şimdi de buna sadık kalması gerektiği. Uluslararası toplum tarafından tanınmayan bir toprak ilhakı ABD tarafından yasal kabul edilirse, bu uluslararası hukuk ve BM Şartı ilkeleri açısından ne anlama gelecek? Rusya'nın işgali başlatmasından haftalar sonra İstanbul'da, Rusya ve Ukrayna'nın önümüzdeki sorunu 10-15 yıl içinde çözmeyi hedeflemesi önerisi yapıldı. Fikir tutmadı ama bu engelin üstesinden gelmenin bir yoluydu. Zelenskiy, Kırım'dan vazgeçme gücüne sahip olmadığı konusunda kararlıydı: \"Burada konuşulacak bir şey yok. Bu anayasamıza aykırı\" demişti. Anayasanın 2. Maddesi'nde Ukrayna'nın egemenliğinin \"mevcut sınırları içinde bölünmez ve dokunulmaz\" olan \"tüm topraklarına yayıldığı\" belirtiliyor. Ukrayna'nın topraklarında yapılacak herhangi bir değişiklik, Ukrayna Parlamentosu tarafından onaylanması gereken ulusal bir referanduma sunulmak zorunda. Kiev ile sorun yaşayan sadece Başkan Trump değil. Rusya ayrıca Ukrayna anayasasını barış çabalarının önünde bir \"engel\" olarak görüyor. Anayasalar değiştirilebilir, ancak Ukrayna sıkıyönetim altındayken bu mümkün değil. Rusya'nın yasadışı ilhakını onaylamak sadece Ukrayna için kırmızı çizgi olmakla kalmayacak, aynı zamanda Romanya gibi Karadeniz'e kıyısı olan ülkeler için de korkutucu bir emsal teşkil edecek. Bu emsal Karadeniz'in çok ötesinde hissedilecektir. Tarihi nedenlerden ötürü Ruslar Kırım'ı uzun zamandır kendi topraklarının bir parçası olarak görüyor ve Putin, Karadeniz tatil beldeleri ve ılıman yaz iklimiyle yarımadayla \"yaşayan ve kopmaz bir bağ\" olduğundan söz ediyor. Ancak Kırım, Ukrayna'nın geri kalanıyla birlikte 1991 yılında çökmekte olan Sovyetler Birliği'nden bağımsızlık yönünde oy kullandı ve Kiev, Rusya'nın Sivastopol limanını Karadeniz Filosu için bir üs olarak kiralamasına izin verdi. 2014'teki ilhakın ardından Putin, önce 2018'de Kerç Boğazı üzerinde inşa edilen bir köprü inşa ederek ve ardından 2022'de Azak Denizi kıyısı boyunca bir kara köprüsü ele geçirerek Rusya'nın Kırım üzerindeki kontrolünü sağlamlaştırmaya çalıştı. Putin, Sovyet lideri Nikita Kruşçev'in 1954 yılında Kırım'ı Ukrayna'ya devretmesiyle yapılan bir yanlışı düzelttiğini düşünüyordu. Rusya'nın \"sadece soyulmadığını, yağmalandığını\" söyledi. Kırım ilk olarak 1783 yılında Çarlık Rusyası tarafından ilhak edilmiş ve Kruşçev'in kararına kadar büyük ölçüde Rusya'nın bir parçası olarak kalmıştı. Rusya ve Ukrayna'nın her ikisi de Sovyet cumhuriyetiydi, bu nedenle 1954 yılında Kremlin için büyük bir mesele değildi. Kırım'ın nüfusunun yarısından fazlası Rus'tu, çünkü Kırım Tatarlarının çoğunlukta olduğu asıl nüfus 1944 yılında Sovyet diktatörü Stalin tarafından sürgün edilmişti. Tatarlar Kırım'a ancak 1989'da Sovyetler Birliği'nin dağılmasıyla dönebildiler ve şu anda Kırım nüfusunun yaklaşık %15'ini oluşturuyorlar. Rusya Mart 2014'te hızlı bir şekilde bir referandum düzenledi ancak bu referandum uluslararası toplum tarafından düzmece olduğu gerekçesiyle reddedildi ve BM Genel Kurulu Ukrayna'nın egemenliğini destekleyen bir kararı kabul etti. Uluslararası Ceza Mahkemesi, Rusya'nın Kırım'daki faaliyetlerinin \"devam eden işgal\" anlamına geldiğine karar verdi. Kırım Tatarlarını temsil eden Meclis'in Başkanı Refat Çubarov, Ukrayna'nın barış karşılığında herhangi bir toprak tavizini kategorik olarak reddetmesi gerektiğinde ısrarlı. Çubarov \"Kırım, yerli Kırım Tatar halkının vatanı ve Ukrayna'nın ayrılmaz bir parçasıdır\" dedi. Trump'ın barış planı henüz bilinmiyor, ancak çeşitli habarlere ve ABD yetkililerinin açıklamalarına göre Ukrayna'nın başka zor koşullara da uyması gerekecek. Rusya'nın Ukrayna'nın neredeyse %20'sini işgal etmesi, fiilen tanınacak. ABD'li yayın organı Axios'a göre bu \"sağlam bir güvenlik garantisi\" ile desteklenecek ve muhtemelen ABD'nin değil ama İngiltere ve Fransa'nın dahil olduğu bir \"gönüllüler koalisyonu\" tarafından desteklenecek. AB'ye katılabilecek olmasına rağmen Ukrayna'nın NATO'ya alınmayacağına dair bir söz verilecek. ABD'nin tüm yaptırımları kaldırılacak ve ABD ile ekonomik işbirliği geliştirilecek. Axios ayrıca Rusya'nın işgal ettiği Kharkiv'in küçük bir bölümünü geri vereceğini ve Ukrayna'ya Dinyeper nehrinde \"engelsiz geçiş\" izni vereceğini, ABD'nin ise 2022'de Rusya tarafından ele geçirilen Zaporijya'daki nükleer santralin sorumluluğunu üstleneceğini öne sürüyor. Bir de Ukrayna Başbakanı Denis Şimiyal'in Cumartesi gününe kadar ABD ile imzalaması beklenen ABD ile Ukrayna arasındaki maden kârlarının paylaşılmasına yönelik bir anlaşma var. Bu haber, BBC gazetecileri tarafından hazırlandı ve kontrol edildi. Bir pilot proje kapsamında çevirisi için yapay zekadan da faydalanıldı.", "summary": "Donald Trump’ın barış planında Kırım’ı Rusya'nın yasal parçası olarak tanıma ihtimali Ukrayna’nın egemenlik ve toprak bütünlüğü konusundaki kırmızı çizgisiyle çelişiyor. Ukrayna, işgali asla kabul etmeyeceğini belirtirken, ABD’nin bu yönde bir adım atması uluslararası hukuk açısından ciddi sonuçlar doğurabilir ve diğer bölgesel krizler için tehlikeli bir emsal oluşturabilir."}
{"text": "ABD Başkanı Donald Trump'ın onlarca ülkeye ek gümrük vergisi getirmesinin ardından Asya, Avrupa ve Amerikan piyasalarında tarihi düşüş gözlemlendi. Borsa İstanbul da haftaya gerileme ile başladı. BIST 100 endeksi açılışta neredeyse yüzde 3 düştü. Borsada düşüşün yanı sıra Türkiye'nin 5 yıllık Kredi Risk Primleri (CDS) 372 baz puana çıkarak Kasım 2023'ten bu yana en yüksek seviyesine ulaştı. BBC Türkçe'ye konuşan uzmanlardan İris Cibre, 'İç sorunlarımızla birleşmiş bir küresel fırtınanın ortasında kaldık' ifadesini kullanırken, Hayri Kozanoğlu da dünya ekonomisinin yavaşlayacağı yönündeki değerlendirmelere dikkat çekti. Hazine ve Maliye Bakanı Mehmet Şimşek, piyasalarda yaşanan son çalkantıların \"kalıcı bir etki yapacağını düşünmediğini\" söyledi. Şimşek \"Türkiye'nin ihracata bağımlılığı benzer ülkere göre düşük. GSYH'mizi üretirken ihracat bazlı değil, iç talep bazlı gitmişiz. Bize yansımaları başka ülkelere göre daha sınırlı olacak, çünkü bizde belirleyici olan iç pazardır\" dedi. \"Türkiye'nin ABD ve AB dışı toplam 54 ülke ile serbest ticaret anlaşması olduğunu\" vurgulayan Şimşek \"İhracatın yüzde 68'i bu ülkelere gidiyor. İhracatımızın yüzde 80'inden fazlası yakın ve dost ülkelere gidiyor\" şeklinde konuştu. Şimşek düşen petrol fiyatlarının \"çöktüğüne\" de işaret ederek bunun Türkiye'nin cari açık sorununa olumlu etki yapabileceğini kaydetti. ABD Başkanı Donald Trump 2 Nisan'da imzaladığı kararla 185 ülkeye yeni tarifeler getirdi. Bu kapsamda ABD'nin ithal ettiği mallara yüzde 10 ila 50 arasında değişen gümrük vergileri uygulanmaya başlandı. Yeni kararname ile ABD'nin yüzde 50'ye varan oranlarla en fazla gümrük vergisi uyguladığı ülke listesinin başında Çin, Vietnam, Tayland ve Japonya gibi Asya ülkeleri geliyor. Aralarında Türkiye'nin de olduğu bazı ülkelere ise yüzde 10 gümrük vergisi uygulanacak. Finansal piyasalar profesyoneli İris Cibre, konuya dair BBC Türkçe'ye yaptığı değerlendirmede ABD'nin gümrük vergilerinin Türkiye açısından hem olumlu hem de olumsuz etkileri olabileceğini söyledi. Cibre, pozitif etkiler arasında enerji fiyatlarındaki düşüşe dikkat çekti. Mazot fiyatlarında üç liradan fazla indirim beklendiğini kaydeden uzman şunları söyledi: \"Bu bizim açımızdan pozitif. Enerjide dışa bağımlı olarak fiyatlardaki sert düşüşler... bize enflasyon açısından pozitif yansıyacak.\" Cibre, olası pozitif etkilerin yanı sıra büyük bir belirsizlik ve risk ortamının da bulunduğunun altını çizdi. \"[Yakıt] fiyatlarının gerilemesinin en önemli nedeni ekonomik durgunluk ya da yavaşlama beklentisi kaynaklı. \"Bu beklenti gerçekleştiği takdirde ihracatımız açısından zorlu bir dönem olarak görülebilir.\" Cibre, ABD'nin bazı ülkelere yüzde 40'lara varan tarifeler uygularken Türkiye'ye yüzde 10 ek gümrük vergisi getirmesinin ihracat açısından Türkiye'nin lehine olabileceğini öne sürdü: \"Bizim şu anda Amerika'ya çok yüksek bir ihracatımız olduğunu söylemek zor. Fakat yüzde 10 tarife diğer ülkelere göre daha düşük olduğu için Amerikalılara fiyat avantajı sağlayacaktır. \"Dolayısıyla düşük tarife yüzünden bazı alımlarını Türkiye'den yapmayı tercih edebilirler.\" Cibre, ABD ekonomisindeki talebin düşmesi durumunda buradaki avantajın azalabileceğini de ekledi. Uzman, euro'nun değer kazanması ve Almanya'nın altyapı yatırımlarıyla ilgili 500 milyar euro'luk fonu hayata geçirme planları gibi harcamayı artırmaya yönelik adımların da Türkiye ekonomisine pozitif yansımaları olabileceğini savundu. Cibre, Ekrem İmamoğlu ve beraberinde onlarca kişinin geçtiğimiz haftalarda tutuklanmasının ardından Türkiye'de yaşanan ekonomik çalkantılara değinerek \"İç sorunlarımızla birleşmiş bir küresel fırtınanın ortasında kaldık\" değerlendirmesini yaptı. Finans uzmanı, ABD'nin gümrük vergilerine karşı Türkiye'nin önlem almasına gerek olmadığını, bunun yerine Çin ve diğer yüksek vergi getirilen Asya ülkelerinin küresel piyasalara satacağı üretim fazlası mallara karşı Türk ekonomisinin korunması gerektiğini söyledi. \"Korunmamız gereken Çin'in üretim fazlasının agresif saldırıları\" diyen Cibre, misilleme tarife ihtimaline karşı uyarıda bulundu: \"Bizim de demir ve çelikte Çin'e uyguladığımız yüksek tarifeler var. Ülkeler pazarlarını ve iç piyasalarındaki üretici ve şirketlerini korumak için karşı tarifeler başlatabilir.\" İktisatçı Hayri Kozanoğlu, Türkiye açısından belirli sektörlerde olumlu gelişmeler görülecek olmasına karşın ABD'nin gümrük vergilerinin olumsuz bir gidişata işaret ettiğini söyledi. Konuyu BBC Türkçe'ye değerlendiren Kozanoğlu, \"Tüm değerlendirmeler önümüzdeki süreçte dünya ekonomisinin yavaşlayacağı hatta ciddi bir küresel durgunluğun kapıda olduğu yönünde\" dedi ve ekledi: \"Tek tek alt kalemlerde bazı iş kolları için belli fırsatlar çıkmış olabilir ama genelde tablonun Türkiye'nin yararına olmayacağını hatta dünya ekonomisine entegre olan hiçbir ülkenin yararına olmayacağını düşünüyorum.\" ABD'nin en fazla gümrük vergisi getirdiği ülke olan Çin'in aynı zamanda Türkiye'nin bir numaralı dış ticaret ithalat ortağı olduğunu vurgulayan Kozanoğlu, bu durumun Türkiye ekonomisini olumsuz etkileyebileceği yorumunu yaptı. İktisatçı, gümrük vergilerinin artmasıyla küresel üretim maliyetlerinin yükseleceğini ve bu durumun tüketicilere olumsuz yansıyacağını kaydetti. Türkiye'nin yanı sıra Asya, Avrupa ve Amerikan borsalarındaki düşüşün devam etmesi halinde insanlarda güvensizliğin yaygınlaşacağı, daha az harcama ve kemer sıkma eğiliminin güçleneceğine dair uyarıda bulunan Kozanoğlu şöyle devam etti: \"İnsanlar 'fakirleşiyorum' hissine kapıldığı zaman daha az harcayacaklar, tek tek bireylerin daha az harcaması giderek ikincil etkileriyle ekonomide durgunluğa neden olacak.\" İktisatçı, Türkiye'nin yeni tarifelere karşılık ABD'ye yüzde 10 gümrük vergisi getirmesinin \"mantıklı olabileceğini\", ancak Ankara-Washington hattındaki jeopolitik ve siyasi dengeler göz önünde tutularak böyle bir adım atılmayabileceğini kaydetti. Kozanoğlu, Türkiye'nin ABD'ye ek vergi getirmemesi durumunda iki ülke arasındaki ticaret açığının Türkiye aleyhine büyüyebileceği değerlendirmesini yaptı.", "summary": "Trump’ın çok sayıda ülkeye getirdiği yüksek gümrük vergileri, küresel piyasalarda çalkantılara yol açarken, Türkiye ekonomisi de borsa düşüşü ve CDS artışıyla bu dalgadan etkilendi. Uzmanlar, enerji fiyatlarındaki düşüşün kısa vadeli avantaj sağlayabileceğini ancak ihracat, tüketim ve küresel durgunluk risklerine karşı Türkiye’nin dikkatli olması gerektiğini vurguluyor."}
{"text": "Geçen hafta görev için Birleşik Arap Emirliklerine (BAE) gittiğimde aklımda tek bir şey vardı. Sosyal medyayla şöhretk olan \"Dubai çikolatalarından\" yemek. TikTok kullanıyorsanız, çikolatayı görmüşsünüzdür. Çikolata, antep fıstığı ve künefe tatlısının ince tahinli kadayıfının lezzetlerini birleştiriyor. FIX Chocolatier'in imal ettiği \"Can't Knafeh of it\" (Türkçe \"Doyamıyorum\" anlamına gelen \"Can't get enough of it\" deyimi ve künefe tatlısıyla yapılan bir kelime oyunu) 2022'den bu yana sadece BAE'de satılıyor. Sosyal medyada öyle bir şöhret kazandı ki, günde sadece iki saatliğine satışa çıkıyor ve sıklıkla dakikalar içinde tükeniyor. 200 gramlık çikolata tabletlerinin her biri 20 dolara satılıyor. Fakat şimdi \"Dubai çikolatası\" adıyla bilinen ürünler İngiltere'de de Waitrose, Lidl ve Morrisons gibi süpermarket zincirlerinin raflarında görülmeye başlandı. Hatta bazı süpermarketler tek seferde alınabilecek Dubai çikolatası sayısını sınırladı. Türkiye'de 2024 yılının Google'da en çok aranan tarifi Dubai çikolatası oldu. Eşi Sarah Hamouda ile birlikte FIX Chocolatier'in sahibi olan Yezen Alani, yarattıkları çikolatanın gördüğü küresel ilgiden gurur duyduklarını söyledi. SARAH HAMOUDA/YEZEN ALANI FIX çikolatası ilk olarak Hamuodua tarafından 2021'de icat edildi. Hoamouda gebeliğinde bu tatlara aşeriyordu. Alan ve Hamouda çikolatayı bir yıl sonra geliştirmeye başladı ve büyük şirketlerdeki işlerinin yanı sıra çikolata işini de sürdürdüler. \"Sarah ve ben İngiltere'de yetişik ve 10 yıl önce Dubai'ye taşındık, yani hem Batılı hem de Arap kökenlerimiç var.\" Alani \"Bundan esinlenen tatlar yaratmak istedik\" diyor. Çikolatanın çekici yanı kısmen özel olarak bulunabilmesiydi. Çıkıp bir bakkaldan ya da süpermarketten alamıyorsunuz. Çikolatayı sadece bir yiyecek uygulamasını kullanarak sipariş edebiliyorsunuz. Çikolatanın tanesi 20 doara satılıyor ve şirketin siparişleri karşılayabilmesi için sadece günün belirli saatlerinde satın alınabiliyor. Bölgedeki birçok dükkanda antep fıstığı ile kadayıf fotoğraflarıyla bezeli ambalajlarda \"Dubai çikolatası\" diye satılan benzer çikolatalar gördüm. Alani \"kopya\" çikolataların \"kendisini çok sinirlendirdiğini\" söylüyor ve \"Çünkü insanlar kopyaları tadıyor ve bu bizim markamıza zarar veriyor\" diyor. Çikolatanın bu kadar çok şöhret kazanmasının nedenlerinden biri sosyal medyaydı. TikTok kullanıcısı Maria Vehera'nın çektiği viral olan video böyle bir ünün başlıca nedenlerinden biri olarak göstiriliyor. Videoda Vehera, Künefeli çikolatayı aynı üreticinin imal ettiği diğer çikolatalarla birlikte denerken görülüyor. Video şimdiye dek yaklaşık yedi milyon beğeni aldı. Çikolata sanki sosyal medya için yapılmış gibi görünüyor. Sütlü çikolatanın üzerindeki turuncu ve yeşil noktalar ve bir parça kopardığınızda bazen çıkan çıtırtı sesi. Çikolatanın antep fıstığıyla birleştirilmesi yeni bir şey değil ama en çok öne çıkan unsur, iç malzemesinin gevrekliği ve tel kadayıfın çikolataya eklediği doku ve doyuruculuk. Diğer markalar da kendi versiyonlarını İngiltere'de satmaya başladı. İsviçreli çikolata dev Lindt Dubai çikolatısını süpermarketlerde 15 dolara satıyor. Waitrose marketler zinciri, ürünü satmaya başladıklarından bu yana müşteri başına iki çikolata sınırlaması getirmek zorunda kaldıklarını açıkladı. Ucuz ürünlerin satıldığı Lidl süpermarketler zincirinde Dubai çikolatası 7 dolara satılıyor ve burada da kişi başına satın alma limiti var. Lindt'inkini ve diğer bazı versiyonları denediğimde, çok büyük fark olduğunu gördüm. FIX çikolatası \"tatlı\" olarak geçiyor ve buzdolabında tutulması gerekiyor. Birçok sütlü ürün gibi son kullanma süresi de kısıtlı. Diğer çikolatalan ise uzun son kullanma tarihlerine sahip olmak üzere tasarlandı. Tat ve dokuda da farklılıklar görüyorsunuz. Orijinal çikolata Lindt'inkinin neredeyse iki katı büyüklüğünde. Alani ve Hamouda çikolata işine ilk başladıklarında, günde altı ya da yedi siparişi hazırlamak için bir kişiyi istihdam etti. TikTok sayesinde ilginin artmasıyla şu anda günde 500 sipariş hazırlayan 50 kişi çalıştırıyorlar. Tartışmalardan biri de ürünün 20 dolarlık fiyatı. Alani \"Hepsi el yapımı, tek tek elle tasarlanıyor\" diyor. \"En iyi malzemeleri kullanıyoruz ve süreç diğer çikolataların yapımı gibi değil. Fırınlama, şekil verme, iç malzemesini koyma var. Antep fıstıkları bile elle seçiliyor ve işleniyor.\" Geçen yıl Arabian Business'e konuşan Hamouda \"Annem künefe yapardı. Ben de kendi yorumumu katmak istedim. Künefe mükelleştirdiğimiz ilk tat oldu. Gevreklik, antep fıstığı, hepsi doğru olmalıydı.\" demişti. Alani ürünün başarısına rağmen, çiftin iki çocuk büyütürken bir yandan da tam zamanlı çalışmasının \"zorlu bir yolculuk\" olduğunu söylüyor. \"Bırakmak istediğimiz dönemler oldu ama kendimize kirayı ödeyebildikçe devam etme sözü verdik. Şimdiyse pişman değiliz, çünkü tuttu.\"", "summary": "TikTok’ta viral olan ve “Dubai çikolatası” olarak ün kazanan, künefe ve antep fıstığıyla tatlandırılmış el yapımı çikolata, BAE'den dünyaya yayılarak büyük bir ticari başarıya dönüştü. Yalnızca sınırlı saatlerde satışa sunulan orijinal FIX markası ürünü, sosyal medya sayesinde talep patlaması yaşarken, dünya genelinde birçok taklidi raflarda yerini almaya başladı."}
{"text": "Kronik stresin sizi tükenmişliğe sürükleyip sürüklemediğini nasıl anlarsınız? Amy 2020 yılında dünyanın en büyük sağlık şirketlerinden birinde pazarlama yöneticisi olarak üst düzey bir seviyede ve sürekli baskı altında çalışıyordu. Bir etkinlik sırasında aniden başının döndüğünü hissetti. \"Susuz kaldığımı ya da yeterince yemek yemediğimi düşündüm ama aklımdan çıkmadı. O andan sonrası oldukça bulanıktı\" diyor. Sürekli tekrar eden bir \"vınlama\" sesi duyduğunu hatırlıyor ve \"deniz tutmuş gibi\" hissetmek olarak tanımlıyor. Amy'nin aylarca hastalık izni alarak işten ayrı kalması gerekti. JELLY ROCK PR \"Ruh sağlığım kötüye gitti. Duşta bayılıyordum, çocuklarıma bakamıyordum. Bu vücudumun 'Hayır! Dur!' deme şekliydi.\" Beyin sisi, yorgunluk, iş için heves eksikliği... Tükenmişlik belirtilerini gözden kaçırmak kolaydır, ancak bunları görmezden gelmek sağlığınız için ciddi sonuçlar doğurabilir. Amy, yaşadığı deneyimin tükenmişlik olduğunu geç fark ettiğini söylüyor. Alarmlar çalıyordu ama o duymuyordu. Berkeley California Üniversitesi'nde psikoloji profesörü olan Christina Maslach bu terimi ilk kez ortaya atan kişi. Tükenmişlik sendromunu, \"iyi yönetilmeyen kronik iş stresi faktörlerine verilen bir yanıt\" olarak tanımlıyor. Bunun tıbbi bir durum ya da teşhis olmadığını, dolayısıyla bu şekilde tedavi edilemeyeceğini belirtiyor. Dünya Sağlık Örgütü (WHO), 2019 yılında onun tükenmişlik sendromu üzerine yaptığı çalışmayı kabul etmiş ve bir dizi semptomun ana hatlarını çizmişti. King's Global Institute for Women's Leadership direktörü Profesör Heejung Chung, \"Çok fazla, çok sıkı çalışıyoruz\" diye uyarıyor. \"Dijitalleşmenin yükselişiyle birlikte gelişen 'her zaman ulaşılabilir olma' kültürü bu tükenmişlik seviyesini artırıyor. \"Çalışanlar işten yeterli fiziksel ve psikolojik kopuşu sağlayamıyor.\" Dr. Chung, tükenmişliğin küresel bir sorun olduğunu ve bazı ülkelerde çalışanların %70'inden fazlasını etkilediğini belirtiyor. Aynı zamanda pahalı da. Sigorta şirketi Axa'nın 2024 araştırmasına göre İngiltere ekonomisine yılda 102 milyar sterlinden fazla maliyet getiriyor. Suç kronik stres faktörlerinin. Bunlar genellikle bizim kontrolümüz dışında olan şeyler. 2020 yılında 20 bin Alman çalışanla yapılan bir araştırmaya göre, çalışanların %60'ı aynı anda birden fazla görev talepleri aldığını, %48'i zaman ve performans baskısıyla karşı karşıya olduğunu, %46'sı iş yaparken bölündüğünü söylüyor. %34'ü hızlı bir tempoda çalışmak zorunda kaldığını belirtti. Daha çok iş hayatına bir tepki olarak görülse de artık araştırmacılar öğrencilerde, ebeveynlerde ve bakım uygulayanlarda da tükenmişlik olduğunu bildiriyor. Psikoterapist Dr. Claire Plumbly, bu durumun kadınları orantısız bir şekilde daha çok etkilediğine dikkat çekiyor. \"Genellikle 'ikinci vardiya' olarak adlandırılan yük kadınlara düşüyor\" diyor. Uzmanlar, yorgunluğun yanı sıra tükenmişliğe işaret eden iki temel belirtiye de dikkat edilmesi gerektiğini belirtiyor: Yaptığınız işe karşı giderek artan alaycı bir tepki ve kendinize karşı olumsuz bir bakış açısı. Dr. Plumbly, bunun işinizde ortaya çıktığını fark etmeyebileceğinizi açıklıyor. Üretkenliğin azaldığı durumların altını çiziyor. Birçok insan bir çıkış yolu hayal ediyor. \"Mesela 'Keşke Covid olsam' diyen danışanlarım oldu\" diyor. Profesör Sabine Sonnentag, çalışanların günün sonunda yüksek stresli işlerden kopma kapasitelerini araştırdı. \"Yüksek taleplerle karşılaştıktan sonra işten zihinsel olarak kopan\" çalışanların duygusal yorgunluk ve tükenmişlik yaşama olasılıklarının daha düşük olduğunu buldu. Dr. Plumbly, \"size ışığı gösterebilecek\" birini bulmanızı öneriyor. Bu bir arkadaş veya iş yeri psikoloğu olabilir. \"Popüler inancın aksine, tükenmişlikten başarılı bir şekilde kurtulmak için işinizi bırakmak gibi hayatınızda köklü değişiklikler yapmanıza gerek yok\" diyor The Burnout Doctor kitabının yazarı Dr. Claire Ashley. Bunun yerine üç alana odaklanmanızı öneriyor: İşiniz üzerinde kontrol sahibi olmak, sağlığınıza dikkat etmek ve çevrenizde destekleyici bir topluluk oluşturmak. Nelerin kontrolünüz altında olduğunu anlamak için \"Eğer bunu kontrol edemiyorsam veya etkileyemiyorsam, bunu kabul edebilir miyim?\" gibi sorularla egzersiz öneriyor. Zorlu durumları analiz etmek için üç seçeneği göz önünde bulunduran Dr. Russ Harris'in çalışmasını örnek gösteriyor: 1. Ayrılmak, 2. Kalıp değerlerini korumak, 3. Kalıp etkili bir şekilde hareket etmekten vazgeçmek. \"Değerlerinizi belirlemek tükenmişlik sendromundan kurtulma sürecinin dördüncü aşamasıdır ve bundan sonra vereceğiniz her karar, bu değerlerle uyumlu olması gerektiğinden çok önemlidir\" diyor. Bu haber, BBC gazetecileri tarafından hazırlandı ve kontrol edildi. Bir pilot proje kapsamında çevirisi için yapay zekadan da faydalanıldı.", "summary": "Tükenmişlik, kronik iş stresine verilen ciddi bir yanıt olup yalnızca yorgunlukla değil; alaycılık, özgüven kaybı ve zihinsel kopuşla da kendini gösteriyor. Uzmanlar, bu durumdan kurtulmak için iş bırakmak yerine kontrol alanlarını belirleme, sağlıkla ilgilenme ve destek çevresi oluşturma gibi stratejilere odaklanmayı öneriyor."}
{"text": "Hafıza nedir ve sınırı var mı? Bir şeyi unuttuğumuzda bunun nedeni yeni hatıranın mevcut hatıranın \"üzerine yazılması\" mı? Ünlü Amerikan animasyon dizisi The Simpsons'taki baba Homer Simpson kesinlikle böyle olduğuna inanıyordu. Homer bir bölümde eşi Marge'a \"Hep yeni bir şeyler öğrendiğimde, beynimdeki eski şeyleri itiyor. Evde şarap yapma kursu aldığımda, araba kullanmayı unuttuğumu hatırlıyor musun?\" diye soruyordu. Homer'ın bu tespiti, gerçeklerden sandığımız kadar uzak olmayabilir. \"Catastrophic forgetting\" (Felaket unutma) diye adlandırılan durumda, yeni bilgi edinme süreci, mevcut hafızayla karışabiliyor ya da onu \"silebiliyor\". Benzer bir durum, yapay zekaya enerji vermek için insan beyni üzerine modellenen dijital nöron ağlarda da görülüyor. Bu sistem, yapay zekanın öğrendiği mevcut şeylerin üzerine yenilerini koymakta sıklıkla zorlanıyor. Beyinlerimizin nasıl anı ürettiğini anlamak üzerine çalışan ABD'deki Cornell Üniversitesi'nden araştırmacılar, buluşlarının, yapay zekayı geliştirmekte ve Alzheimer gibi hastalıklarla mücadelede kullanılabileceğini söylüyor. Bunu, uyuyan fareler üzerinden tespit ettiler. Çalışmaları Nature dergisinde yayımlanan araştırma ekibi bir şey tespit etti: Fareler yeni ve eski hatıraların karışmasını, bu anıları uyku döngülerinin farklı aşamalarında işleyerek önlüyor gibi görünüyorlar. BBC'ye konuşan Dr. Azahara Oliva \"İlk kez, göze bakarak beynin hangi anıyı işlediğini, bu kadar spesifik bir şeyi bilebiliyoruz\" dedi. Fareler, bu tür deneyler için ideal çünkü uykularının bir aralığında gözleri kısmen açık kalıyor ve bu da bilim insanlarına beyine bakabilecekleri bir pencere sunuyor. Fareler uyuduğunda, göz bebekleri bir dakika boyunca tekrar tekrar daralıyor ve daha sonra orijinal, daha büyük haline dönüyor. Bilim insanları, farenin beyninin her bir uyku aşamasında farklı görevleri yerine getirdiğini tespit etti. Dr. Olivia göz bebekleri büyükken beynin eski anıları sakladığını, daraldığında ise yeni anıları işlediğini söylüyor. Araştırma ekibi bu iki aşamalı sistemin beynin yeni bilgileri alıp, eskilerini saklama sorununa olası bir çözüm olabileceğine inanıyor. Araştırmadaki bulguların elde edilmesi, beyazlardan daha akıllı olduğu düşünülen kahverengi farelerin, ışığa tepki veren genetiğiyle oynanmış beyin hücrelerine sahip olmasıyla mümkün kılındı. Araştırma ekibinden Dr. Antonio Fernandez Ruiz \"Farelerin genetiğiyle oynanmış, dolayısıyla beyinlerinde yapay bir protein var\" diyor. Araştırmacılardan Hongyu Changise şöyle açıklıyor: \"Beyine bir optik kablo yerleştirdiğimizde, çok az düzeyde ışık bile bu nöronları ışıldatıyor ve beyindeki spesifik hücreleri isteğimiz şekilde aktif hale getirebiliyoruz\". Bu şekilde araştırmacılar kendi tasarladıkları özel ekipmanla, anı saklama sürecini tetikleyebiliyor ya da baskılayabiliyorlar. CORNELL UNIVERSITY Araştırmada farelere, kamera ve aynalı özel bir kulaklık takılıyor. Böylece bilim insanları farenin göz bebeğini gözlemleyebiliyor ve hangi uyku durumunda olduğunu anlayabiliyorlar. Daha sonra beyin yalnızca gerekli dönemde, göz bebeği büyük veya küçük olduğunda uyarılabilir. Beyne yerleştirilen minik elektrotlar, bilim insanlarının hem farenin beyin işlemlerini gözlemlemesine hem de anı oluşturma yeteneğini bozmasına olanak tanıyor. Yüzlerce belirli nöronu incelemek, bilim insanlarına hangi sırayla hareket ettiklerini söylüyor. Önceki deneyimdeki sırayla uyuşuyorsa, uyuyan farenin daha önceki bir olayı gözden geçiriyor ve bir anı oluşturuyor veya pekiştiriyor olabileceğini gösteriyor. \"Bir odada yürüdüğümde, bazı nöronlar belirli bir sırayla hareket eder ve sonra gece, aynı hücreler aynı sırayla tekrar aktive olur, bu anıları pekiştirir ve sabitler\" diye açıklıyor Chang. Ancak, uyuyan faredeki genetiği değiştirilmiş nörona optik fiber aracılığıyla küçük miktarda ışık göndermek bu süreci bozar. Raporun ortak yazarlarından Dr. Wenbo Tang \"Fareyi üzerinde çok sayıda delik olan bir peynir labirentine koyduk\" diyor. \"Ve deliklerden birinde gizli bir şeker ödülü vardı.\" Fareler tatlıya giden yolu öğreniyor ve bilim insanları nöronların ateşlendiği örüntüyü haritalandırıyor. İkinci ve farklı bir yol belirleyerek, eski bir anı ile o gün oluşan anı arasında ayrım yapabiliyorlar. Daha sonra ekip, seçici anıları silip silemeyeceklerini araştırmaya başladı. Ekip, şekeri nasıl bulacaklarını yeni öğrenmiş farelerin, küçük göz bebeği uyku evresindeyken hafıza oluşturan nöronları bastırıldığında, uyandıklarında onu tekrar bulamadıklarını gördü. Ancak, bunu uykunun daha geniş göz bebeği evresinde yaptıklarında, fareler doğrudan şekere gitti. Yolu hatırlayabiliyorlardı, bu da uyku sırasında hafıza oluşturma sürecinin kesintiye uğramadığını gösteriyordu. Bilim insanları beynin yakın zamandaki deneyimlerin işlenmesinin göz bebeği küçükken gerçekleştiğini öğrendiler. Daha önceki deneylerden, daha büyük göz bebeği evresinin farklı bir işlevi olduğunu düşünüyorlar: Mevcut anıları güçlendirmek. Bu, ekibi, en azından farelerde, beynin yeni anıları işleme ve mevcut anıları pekiştirme görevlerini ayırdığı sonucuna götürdü. Bu sayede, büyük olasılıkla bunların birbirleriyle etkileşime girmesini engelliyor. Uykunun hafıza oluşumu süreci için ne kadar önemli olduğunu biliyoruz ve bu çalışma, beynin, uykunun farklı evrelerinde hafıza yaratma sorunlarını önlemede önemli olduğunu öne sürüyor. Ekip, diğer birçok vakada olduğu gibi, farelerdeki bulguların insanlar için de geçerli olacağına inanıyor. Memeli olan fareler insanlarla birçok genetik benzerliğe sahip. İnsan beyninin eski ve yeni hafızaları karıştırmasını önleyebilirsek, çeşitli rahatsızlıkları tedavi etmenin yollarını bulabiliriz. Dr. Fernandez Ruiz, \"Bunun doğal yaşlanma ve belki de Alzheimer gibi hastalıklarda görülen şey olduğunu düşünüyoruz\" diyor. Dr. Oliva, gelecekte, belirli travmatik anı veya deneyimin pekiştirilmesi sırasında müdahale edilebileceğini öne sürüyor. Araştırma ayrıca yapay zekanın geliştirilmesine yardımcı olabilir. Dr. Tang, \"Bu çalışma uykunun anıları daha iyi depolamamıza nasıl yardımcı olabileceğiyle ilgili\" diyor ve bu insan sağlığını iyileştirmeye yardımcı olabilir.", "summary": "Cornell Üniversitesi'nde yapılan araştırma, beynin uykunun farklı evrelerinde yeni anıları işlemeyi ve eski anıları pekiştirmeyi ayrı ayrı yürüttüğünü gösterdi; bu da hafızanın karışmasını önleyerek unutmayı engelliyor. Bulgular, Alzheimer gibi hastalıkların tedavisinden yapay zeka gelişimine kadar birçok alanda önemli katkılar sağlayabilir."}
{"text": "Anayasa Mahkemesi, sokak hayvanlarına ilişkin yasanın iptali için yapılan başvuruyu reddetti. Hayvan hakları savunucuları ise bu yasanın katliama yol açtığını, sokaklardaki hayvanları koruyacaklarını söylüyor. TBMM geçen yıl, hayvanseverlerin kitlesel protestolarına rağmen milyonlarca sokak köpeğini toplayıp barınaklara yerleştirmeyi öngören yasa değişikliğini kabul etti. Yasa 2 Ağustos 2024'te yürürlüğe girdiğinden beri, sokak hayvanlarının pek çok kentte kontrolsüzce ve işkenceyle öldürüldüğüne dair tartışmalara sebep oldu. Cumhuriyet Halk Partisi (CHP), düzenlemenin iptali için Anayasa Mahkemesi'ne başvurmuştu. AYM bugün CHP'nin iptal talebini reddetti. Sabah saatlerinden bu yana AYM önünde bekleyen hayvan hakları savunucuları ise kararı protesto etti. AYM'nin ana giriş kapısına geçmek isteyen kitleye polis müdahale etti, göstericilerle polisler arasında arbede yaşandı. Hayvan hakları savunucuları, bir süre AYM önünde oturma eylemi yaptı. BBC Türkçe'ye konuşan hayvan hakları savunucuları, AYM'nin bu kararı ile birlikte sokak hayvanlarına yönelik işkencenin artacağını düşünüyor. Avukat Tuğba Gürsoy, \"AYM bugün, on binlerce hayvanın serbestçe öldürülebileceğine dair katliam yasasını onayladı. Elleri titremeden bu kararı aldılar\" diyor. Gürsoy, yasa yürürlüğe girdiğinden beri pek çok kentte sokak hayvanlarının işkence ile öldürüldüğünü belirtiyor. AYM'nin bu somut örnekleri dikkate almadığını kaydeden Gürsoy, kararın gerekçesini bir hakimden dinlemek için saatlerce beklediklerini ancak sonuç alamadıklarını söylüyor: \"10 ay boyunca bu hayvanların ne şekillerde katledildiğini hepimiz gördük. Ötanazi adı altında hayvanlara anestezi verdiler, ölüm çukurlarına attılar. Daha canlıyken, daha hayvan baygınken üstlerine toprak attılar.\" \"Barınaklarda neler yaşadık, bunların hepsini AYM'ye sunduk. Bu somut örnekler bile bu kararı değiştiremediyse, bu karar talimatla alınmış bir karardır. Bilime, hukuka ve Anayasa'ya aykırıdır.\" Doğa İnsan Hayvan Koruma ve Bilgilendirme Konfederasyonu (DİHKONFED) Başkanı Haydar Özkan da bu yasanın hayvanları kısırlaştırıp popülasyonu kontrol altına almaya değil, katliama yönelik olduğunu savunuyor: \"2 Ağustos'tan günümüze kadar, hayvanlar belediyeler ve bazı cani ruhlu vatandaşlar tarafından katledildi. AYM'nin kararına dair bir umut vardı ama AYM'nin bu kararı, bu katliamı tamamen legalleştirdi.\" \"Bundan sonra belediyelerin ve cani ruhlu vatandaşların katliamı katlanarak devam edecek. Bu ne insanlığa, ne İslam'a, ne vicdana asla sığmaz.\" Avukat Gürsoy, bu yasa değişene dek, sokaklardaki hayvanları korumaya devam edeceklerini söylüyor: \"Bu yasayı değiştireceğiz. Yasayı sokakta biz yazacağız. Bu yasanın değişeceği güne kadar, ne kadar az hayvanı teslim edebilirsek ona çabalayacağız.\" \"Tekil örneklerde gidip mücadele edeceğiz, hayvanlara yönelik nerede ne duyarsak, gidip sahip çıkacağız.\" Özkan da tüm hayvanseverlerin bir araya gelerek, sokaklardaki kitlesel mücadeleye devam edeceğini söylüyor: \"Birbirimize daha sıkı kenetlenerek, belediyelerin sokaklardaki canlarımızı öldürmelerine müsaade etmeyeceğiz.\" \"Eylemlerimiz sürecek. Katliamları engellemek adına sadece bireysel olarak değil kitlesel olarak hareket edeceğiz. Bütün arkadaşlarımızla bir araya gelerek, planlarımızı kamuoyuna duyuracağız.\" Hayvanları Koruma Kanunu'na göre bakıma ihtiyacı olan ya da kısırlaştırılması gereken sokak hayvanları, tedavisi tamamlandıktan sonra alındığı sokağa geri bırakılıyordu. Sokaktaki hayvanları tedavi ya da kısırlaştırma amacı olmaksızın toplayıp yerinden etmek kanunen yasaktı. Yeni yasa ile birlikte \"topla, aşıla ve kısırlaştır, yerine bırak\" metodu yürürlükten kaldırıldı. Yasa, sokaktaki tüm köpeklerin toplanarak sahiplendirilinceye kadar barınaklarda bakılmasına hükmediyor. Yerel yönetimlere ise bakımevi kurmaları ve mevcut şartları iyileştirmeleri için 31 Aralık 2028'e kadar süre tanıyor. Hükümet, mevcut yasadaki \"topla, aşıla, kısırlaştır, yerine bırak\" ilkesi uygulanmadığı için yasanın ihtiyacı karşılamadığını gerekçe göstermişti. Pek çok meslek örgütü, hayvan hakları savunucuları ve muhalefet ise hayvanları kitlesel bir şekilde öldürmeden bu yasayı uygulamanın imkansız olduğunu savunuyor. 2004'ten beri yürürlükte olan eski yasa, belediyelere hem bakımevi açma hem de hayvanları toplayarak düzenli kısırlaştırma yapma sorumluluğu veriyordu. Fakat belediyelerin çoğu bu görevi yerine getirmemişti. Hayvan hakları savunucuları, 20 yıllık bu tablo göz önüne alındığında, belediyelerin 4 milyon sokak köpeği için 2028'e kadar sağlıklı koşullar sağlayabileceğine ihtimal vermiyor. Muhalefet de bu düzenlemenin uygulanmasının fiilen mümkün olmadığını ve köpeklerin kitlesel olarak öldürülmesiyle sonuçlanacağını söylüyor. Kanunda sokak köpeklerinin tamamının toplanarak öldürüleceğine dair doğrudan bir hüküm yer almasa da bu şartı düzenleyen madde \"belirsiz ve yoruma açık\" ifadeler içermekle eleştiriliyor. İlgili maddede, \"İnsan ve hayvanların hayatı ve sağlığı için tehlike teşkil eden ve olumsuz davranışları kontrol edilemeyen, bulaşıcı hastalığı bulunan ya da sahiplenilmesi yasak olan\" köpeklerin veteriner hekim tarafından/gözetiminde öldürülebileceği belirtiliyor.", "summary": "Anayasa Mahkemesi, sokak köpeklerinin toplanıp barınaklara yerleştirilmesini öngören ve hayvan hakları savunucularının “katliam yasası” olarak nitelendirdiği düzenlemenin iptal talebini reddetti; karar, barınaklardaki koşullar ve uygulamada yaşanan ölümler nedeniyle yoğun tepki çekti."}
{"text": "Dünyanın her yerinde, insanlar sevgili bulmakta zorlanıyor. Birbirinden çok farklı İran, Meksika, Peru, Güney Afrika ve Güney Kore gibi yerlerin tümünde çift sayıları azalıyor. Çin'deki evlilik sayısı 2014'te 13 milyon iken, 2024'te altı milyonun biraz üzerinde gerçekleşti. Finlandiya'da yapılan anketler de beraber yaşayan çiftlerin ayrılmalarının, aile kurmalarından daha olası olduğunu gösteriyor. Peki neden farklı farklı ülkelerdeki insanlar uzun süreli ilişki kurmakta zorlanıyor? Brezilya'nın Santa Catarina kentinde yaşayan 36 yaşındaki Felipe, partner bulmak için elinden gelen her şeyi denemesine rağmen hiç ilişkisi olmadığını söylüyor. Felipe okulda hoşlandığı kızlara aşk mektupları yazıyormuş, ancak aldığı yanıtlar hiçbir zaman teşvik edici olmamış. Üniversitedeyken de kızların kendisiyle daha fazla zaman geçirmesi umuduyla derslerine yardım teklif ediyormuş. 30'lu yaşlarında ise kadınlarla nasıl bağ kurabileceğini anlamak için terapiye gitmeye başlamış. Ancak şimdiye kadar hiçbir denemesi başarılı olmamış. \"Aşk hayatım konusunda ne yapacağımı bilmiyorum,\" diyor Felipe. Metin yazarı olarak çalışan Felipe'nin 20'li yaşlarının çoğu düzenli bir işi olmadan geçmiş. Bunun, kadınları etkileme şansını düşürdüğünü düşünüyor. \"Ama bu sadece benim başıma gelmiyor,\" diyor Felipe; birçok başka erkek de ne yapacaklarını bilemez haldeler ve flörtü tamamen bırakıyorlar. ABD verilerine göre 18-24 yaş arası erkekler, bütün gruplardan daha çok tek başına vakit geçiriyor. Bu veriler 20 yıl önceninkilerden keskin biçimde ayrışıyor: 20 yıl önce bu yaş grubu en az 30'lu ve 40'lı yaşlarındaki insanlar kadar, 50'li ve üstü yaşlardaki gruplardan da çok daha fazla sosyalleşiyordu. Genç insanlar artık başkalarıyla vakit geçirmek yerine sosyal medyada geziniyorlar, oyun oynuyorlar ve televizyon izliyorlar. Felipe'nin ana vatanı olan Brezilya dünyada en çok sosyal medya kullanılan ülkelerden biri. İnternette daha fazla vakit geçiren insanların, internet üzerinden flört etmeleri beklenebilir. Ancak flört uygulamalarının kullanımı azalıyor. Pazar araştırma şirketi Sensor Tower'a göre 2024 yılında en büyük altı flört uygulamasının indirilme sayısı yüzde 18 düştü. Çıkış tarihlerinden beri indirilme sayıları ilk kez azaldı. Arizona Eyalet Üniversitesi'ndeki İlişkiler ve Teknoloji Laboratuvarı'nın yöneticisi Liesel Sharabi, kullanıcıların flört uygulamaları yüzünden hüsrana uğramış, yorulmuş ve bunalmış hissettiğini söylüyor. Sharabi'ye göre bunun sebebi eşleşme sayılarının yüksekliği. Kullanıcıların eşleştirilme yöntemlerinde çok az yenilik yapılmış olması, Sharabi'nin gözlemlediği sorunlardan biri. Çoğu uygulamada kadından çok erkek kullanıcılar var. \"Erkekler görmezden gelindiklerini düşünüyorlar ve bu durum özel bir hayal kırıklığı yaratabiliyor,\" diyor Sharabi, kadınlarsa aldıkları yanıtların sayısından bunalabiliyor. Sharabi'ye göre uygulamalar flörtte sorumluluk alma mecburiyetini azaltıyor ve bu kaba ya da düşüncesiz davranışlara yol açabiliyor. \"Sürekli sola ya da sağa kaydırınca karşınızdaki kişi bir insandan çok ürün gibi gelebiliyor.\" Nijerya'nın Abuja kentinden gelen Hassana hiçbir zaman flört uygulaması kullanmamış. \"Kendimi açık artırmaya çıkarmışım gibi geliyordu\" diyor. Ancak Hassana çevrimdışı flörtleşmeyi de zor buluyor, çünkü onunla aynı değerleri paylaşan erkek havuzu küçük. \"Ben bir feministim ve bunu bedeli ise artık gözlerimi bazı şeylere yumamamam,\" diyor Hassana. 26 yaşındaki Hassana aslında avukatlık eğitimi almış ama başarılı bir çamaşırhane işletiyor ve ev içi şiddet kurbanlarını destekleyen bir sivil toplum kuruluşu yürütüyor. İnternete geniş kapsamlı erişimin Nijerya'daki kadınlara ev içi şiddeti daha önce yapamayacakları kadar özgür bir şekilde bildirme imkanı tanıdığını düşünüyor. Bunun sonucu olarak Hassana'nın kuşağı kötü ilişkilerdeki tehlikelerin daha fazla farkında. ABD, Çin, Güney Kore ve Avrupa'nın bazı bölgelerinde yapılan anketlerden toplanan verilere göre, özellikle kadın hakları konusunda gittikçe daha ilerici hale gelen genç kadınlar ile, gittikçe daha az ilerici olan genç erkekler arasındaki uçurum genişliyor. Sosyolog Dr. Alice Evans bu duruma büyük cinsiyet ayrışması ismini takmış ve bu konuda bir kitap yazıyor. İnternetteki içerikleri tüketme biçimimizin bu duruma yol açan faktörlerden biri olabileceğini düşünüyor. \"Kadınlar git gide daha fazla feministleşen ilgi alanlarına dair diziler izleyebiliyorken, erkekler aynı hızda ilerlemiyor olabilir\" diyor. Hassana bunun doğru olduğunu düşünüyor, ilgi duyduğu erkeklerin kadın düşmanı görüşler paylaşan sosyal medya hesapları takip ettiğini ya da kadın düşmanı yorumlara katıldıklarını defalarca görmüş. \"Biraz korkutucu,\" diyor Hassana. 40 yaşındaki Nazy, İran'da aynı sorunu yaşıyor. Bekar ve 10 yıldır aşkı arıyor. \"Biraz feministim\" diyor. \"Çalışmak ve partnerim kadar çok para kazanmak istiyorum ama bunu 'Benimle yarışmaya çalışıyor' gibi algılıyorlar.\" Ancak birçok kadının partnerlerinden beklentileri hâlâ geleneksel muhafazakar rollere dayanıyor. Nazy ve Hassana kendileri kadar maddi yeterliliği olmayan biriyle partner olma konusunda tereddüt ediyorlar. İki kadının da lisansüstü dereceleri ve iyi kariyerleri var. Kendilerine denk görebilecekleri erkeklerin havuzu küçülüyor. Birçok ülkede kadın üniversite mezunları erkeklerden daha fazla ve kız çocukları okulda erkek çocuklardan daha başarılı. Dr. Evans yalnızlıkla ilgili önyargıların azalmasıyla flörtleşmekten tamamen vazgeçmenin de kolaylaştığını söylüyor. \"Kaliteli bireysel eğlencenin artması şu demek oluyor, flörtleşmek sıkıcıysa evde kalıp Bridgerton izleyebilirsiniz ya da video oyunu oynayabilirsiniz,\" diyor Dr. Evans. İnsanların kötü olabilecek bir eşleşme yapmak konusunda daha az baskı hissetmesinin kesinlikle iyi olduğunu düşünüyor. Ancak genç insanlar arasında bağ kurulmasının zorlaşmasından endişeli. \"Erkekler ve kadınlar mahrem düşüncelerini, dünyaya dair farklı bakış açılarını paylaşarak beraber vakit geçirmeyince, empati kurmak da zorlaşıyor,\" diyor Dr. Evans. Flört uygulamalarını araştıran Dr. Sharabi de teknolojinin gerçek dünyada bağ kurulması ihtimalini bir miktar düşürdüğüne katılıyor. \"Barda hoş birini gördüklerinde o kişinin yanına gitmek yerine flört uygulamalarını açıp o kişiyi orada aradıklarını bana söyleyen genç insanlar oldu\" diyor. \"Daha önce yapmadığımız bir şekilde insan etkileşiminden kaçtığımızı düşünüyorum.\"", "summary": "Dünyanın birçok ülkesinde insanlar sevgili bulmakta zorlanıyor; bunun nedenleri arasında değişen toplumsal değerler, dijitalleşme, artan bireysellik ve flört uygulamalarına duyulan güvensizlik yer alıyor. Özellikle genç kadınlar ile erkekler arasında beklenti farkları büyüyor."}
{"text": "Genellikle \"sıvı altın\" diye adlandırılıyor. Hatta bazı uzmanlar \"sihirli güçlerin\" kaynağı olduğunu söylüyor. Bilim insanları anne sütünün bebekler için besin ve hastalıklarla mücadele için antikor sağladığı ve büyümeleri için çok önemli olduğu konusunda hemfikir. Fakat bazı yetişkinler de, \"süper gıda\" olarak algılanan özelliklerine ilgili duyuyor. Üç çocuk babası 39 yaşındaki Jameson Ritenour, anne sütünden ilk yudumunu, hayat arkadaşı Melissa emzirirken ve ihtiyaçtan çok süt ürettiğinde içmişti. Jameson BBC'ye yaptığı açıklamada, \"Biraz tuhaf olduğunu düşünse de sütü spor salonunda içtiğim takviye içeceğe koydum\" diyor. Jameson, bir vücut geliştiricinin anne sütü içmenin etkilerinden bahsettiği YouTube videosunu izledikten sonra anne sütünün faydalarını merak etmeye başlamış. \"Dev bir adamdı\" diyor. JAMESON RITENOUR Eşinin sütünü içmek Jameson'ın günlük yaşamının bir parçası haline gelmiş. Günde, her biri yaklaşık 250 gramlık iki torba içtiğini anlatıyor. \"Fiziksel açıdan muhtemelen hayatımın en iyi durumundaydım\" diyor. \"Kesinlikle kas yapmama yardımcı oluyordu. Bir yandan kilo verirken, bir yandan da 8 hafta içinde kas kütlemi yaklaşık yüzde 5 oranında artırdım.\" Jameson, anne sütüyle beslenirken hiç hastalanmadığını ya da üşütmediğini söylüyor. \"Bir bebek gibi büyümek ve bir bebek gibi uyumak istiyordum, bu yüzden bir bebek gibi yemeye de karar verdim. \"Kendimi iyi hissettim ve iyi görünüyordum\" diye anlatıyor. Bilim insanları, anne sütünün yetişkin vücuduna herhangi bir faydası olduğunu gösteren bir bilimsel kanıt olmadığını belirtiyor. Ancak önde gelen uzmanlar yine de, içenlerin anlatımlarına dayanarak bunun faydalı olabileceğini söylüyor. ABD'nin San Diego kentindeki California Üniversitesi İnsan Sütü Enstitüsü'nün kurucu direktörü Dr. Lars Bode, \"Çok fazla protein var. Bebekler çok hızlı bir şekilde kas geliştiriyor ve tabii ki vücut geliştiricilerin istediği de bu\" diyor. \"Vücut geliştiriciler vücutlarını çok iyi dinlerler, bu yüzden bir faydası olabilir. Ama bunun ardındaki bilimsel açıklamayı bilmiyoruz.\" Dr. Bode, insan sütünün genellikle Facebook, Craigslist ve Reddit'teki şüpheli kaynaklar aracılığıyla satın alındığını göz önünde bulundurarak dikkatli olunmasını tavsiye ediyor. \"Böyle satın alınan sütler test edilmemiştir ve sağlık açısından önemli riskler taşır\" uyarısında bulunuyor: \"HIV veya hepatit gibi hastalıkların yayılmasına neden olabilir.\" Anne sütü de, üreten annenin beslenmesi ve genel sağlık durumunu yansıtır. Dolayısıyla, bir dizi enfeksiyon taşıyabilir. Kadınlar sıklıkla, hijyenik olmayan ortamlarda pompalarla kendilerini sağıyor ve bu nedenle süte zararlı maddeler kolaylıkla bulaşabiliyor. ABD'deki Nationwide Çocuk Hastanesi tarafından 2015 yılında yapılan bir araştırma, internetten satın alınan 101 anne sütü örneğinin yüzde 75'inin zararlı patojenler barındırdığını ve örneklerin yüzde 10'unun inek sütü veya bebek mamasıyla karıştırıldığını ortaya koydu. JAMESON RITENOUR Jameson, partneri Melissa'dan ayrıldığı için anne sütüne artık erişemeyince internetten süt satın almaya karar verdiğini anlatıyor. Sütün zararlı maddeler içerebilmesi riskinden haberi olmadığını söylüyor. Jameson, \"İnternette rastgele birinden aldım ama Facebook'ta biraz araştırma yaptım ve normal görünüyordu. Ben de şansımı denemeye karar verdim\" diyor. Bilimsel veri eksikliği onu endişelendirmiyor, kendi deneyiminin son derece pozitif olduğunu söylüyor. Daha negatif şeyin ise karşılaştığı yaftalanma olduğunu belirtiyor: \"İnsanlar bana kesinlikle garip bakıyor, çünkü anne sütü süt bebekler içindir. Ama anne sütü içmek insanların düşündüğü kadar tuhaf bir şey değil.\" Anne sütünün bebek sağlığını nasıl desteklediğini araştıran Dr. Meghan Azad ise \"Yetişkinlere asla anne sütü içmelerini söylemem\" diyor: \"Bunun onlara zarar vereceğini sanmıyorum, ancak prematüre doğan bebekler gibi anne sütüne gerçekten ihtiyaç duyan ve bunu almakta zorlanabilecek bebeklere zarar verme potansiyeli var.\" Dr. Bode, fazla insan sütünün kâr amaçlı satılmak yerine, ihtiyacı olan bebeklere bağışlanması gerektiğini söylüyor: \"En savunmasız bebekleri beslemek için yeterli süt yok. Anne sütü erken doğan bebeklerde hastalıkları tedavi edebilecek özelliklere sahip. Hayat kurtarabilir.\" Dr. Azad, geçim zorluğu çeken annelerin internet üzerinden vücut geliştiricilere süt satarak para kazanabileceklerini düşünmelerinin, yetişkinlerin anne sütü satın alması yönündeki büyüyen ve riskli eğilimi daha da tırmandırabileceğine dikkat çekiyor. Ama Jameson kendini suçlu hissetmediğini söylüyor: \"İnsanlar beni bebekleri aç bırakmakla suçluyor. Ama hastanelerin önünde durup annelerden tüm sütlerini bana vermelerini istemiyorum ki!\" Aslında, 100'den fazla kadının kendisiyle iletişime geçerek fazla anne sütlerini satmaya çalıştığını aktarıyor. Anne sütü büyük ölçüde keşfedilmemiş bir araştırma alanı. Dr. Azad \"Araştırmalara fon sağlayanlar uzun süre anne sütünü önemsemedi, çünkü bunu önemsiz bir kadın sorunu olarak gördüler. Bu ataerkil bir görüş\" diyor. Ama bu değişiyor. Anne sütündeki bazı bileşenler şu anda iltihaplı romatizma, kalp hastalığı, kanser ve huzursuz bağırsak sendromu dahil olmak üzere bir dizi yetişkin hastalığına karşı potansiyel tedavi gözüyle inceleniyor. EPA-EFE/REX/SHUTTERSTOCK Dr. Azad, anne sütündeki prebiyotik lifler insan sütü oligosakkaritlerinin (HMO'lar) potansiyel sağlık yararları konusunda özellikle umutlu. Bu lifler insanlar tarafından sindirilemiyor, ancak bebeklerde yararlı bağırsak bakterileri tarafından kullanılıyor ve sağlıklı bir bağırsak mikrobiyomu oluşmasını sağlıyor. Dr. Azad, \"Araştırmacılar, HMO'ların iltihaplı bağırsak hastalığı gibi durumlara yardımcı olmak için yetişkinler için kullanılıp kullanılamayacağını araştırıyor\" diyor: \"Mikrobiyomun sağlığımızın pek çok yönü için önemli olduğunu biliyoruz - dolayısıyla bağırsak mikrobiyomunu değiştirmenin ve iyileştirmenin yeni yollarını keşfedebilirsek, bunun çok farklı yararları olabilir. Anne sütünden elde edilen HMO'lar da umut vaat ediyor.\" Fareler üzerinde yapılan ve 2021 yılında yayınlanan bir çalışmada Dr. Bode, bir HMO'nun kalp krizi ve felce yol açan atardamar tıkanıklığı olan ateroskleroz gelişimini azalttığını tespit etti. Dr. Bode, \"Anne sütü bileşenleri kayda değer derecede müstesna. İnsanlar tarafından insanlar için geliştirilen tek şey bu\" diyor. Dr. Bode yapay bileşenlerle geliştirilen çoğu ilacın aksine, anne sütü bileşenlerinin potansiyel olarak daha güvenli ve daha etkili olduğunu söylüyor. Ancak önemli umut vaat etmesine karşın, klinik veriler hala çok az. Süren klinik çalışmalar başarılı olursa bu bileşenler her yıl milyonlarca kişinin ölümüne yol açan olan kalp krizi ve felçlerin önlenmesinde önemli bir rol oynayabilir. Bu haber, BBC gazetecileri tarafından hazırlandı ve kontrol edildi. Bir pilot proje kapsamında çevirisinde yapay zekadan da faydalanıldı.", "summary": "Bazı yetişkinler, özellikle vücut geliştiriciler, anne sütünü bir “süper gıda” olarak tüketiyor; ancak uzmanlar, bunun bilimsel kanıtlarla desteklenmediğini ve ihtiyacı olan bebekler için risk oluşturabileceğini söylüyor. Ayrıca anne sütü bileşenleri bazı hastalıklar için potansiyel tedavi olarak araştırılıyor."}
{"text": "Çin ve ABD arasındaki ticaret geçen yıl yaklaşık 585 milyar dolara ulaştı. ABD, Çin'den 440 milyar dolar değerinde mal ithal ederken, Çin ise ABD'den 145 milyar dolar mal satın aldı. Uluslararası Para Fonu'na ABD ve Çin birlikte küresel ekonominin yaklaşık yüzde 43'ünü oluşturuyor. Bu iki ülke, kapsamlı bir ticaret savaşına girer, bu da büyümelerinin yavaşlaması veya resesyona girmeleri sonucu doğurursa bu diğer ülkeleri etkiler. Küresel yatırım ortamı bundan etkilenir. Bunun başka olası sonuçlar da olacaktır. Çin, dünyanın en büyük üreticisi. Nüfusunun iç pazarda tükettiğinden çok daha fazlasını üretiyor. Ülke ekonomisinin yaklaşık 1 trilyon dolarlık bir üretim fazlası var. Bu da dünyanın geri kalanından ithal ettiğinden çok daha fazla malı ihraç ettiği anlamına geliyor. Çin'deki sübvansiyonlar ve devletin destekli firmalara verilen ucuz krediler, üretim maliyetinin gerçekte olması gerekenin altında kalmasını sağlıyor. Eğer bu mallar ABD'ye giremezse, başka ülkelere \"atılmaları\" riski bulunuyor. Bu durum tüketiciler için fırsat anlamına gelebilir ancak bu ucuz malların gireceği ülkelerdeki ücretler ve istihdam bu orantısız rekabetten etkilenebilir. Birçok ekonomist, topyekün bir Çin-ABD ticaret savaşının, serpilme etkisiyle küresel olarak hissedileceği ve bu etkinin oldukça olumsuz olacağı konusunda hemfikir. BBC'ye konuşan ABD merkezli düşünce kuruluşu The Conference Board'un Çin Merkezi'nde kıdemli danışman olarak görev yapan Alfredo Montufar-Helu, Çin'in geri adım atacağını düşünmenin yanlış olacağını söylüyor: \"Böylesi bir adım sadece Çin'i zayıf göstermekle kalmaz, aynı zamanda ABD'ye daha fazlasını talep etmek için bir kaldıraç da vermiş olur. \"Artık uzun vadeli ekonomik hasara yol açacak bir çıkmaza girmiş durumdayız.\" Simon Jack - BBC Ekonomi muhabiri ABD Başkanı Donald Trump'ın ek gümrük tarifeleri küresel piyasalarda fırtına etkisi yarattı. Peki bu bir küresel resesyona (ekonomik daralma) doğru gittiğimiz anlamına mı geliyor? Burada vurgulanması gereken ilk şey, borsanın tepkisi ile, reel ekonominin tepkisinin her zaman aynı olmayabileceği gerçeğidir. Hisse senetlerindeki düşüş her zaman bir ekonomik krizin kapıda olduğu anlamına gelmez. Ancak bazen bu ikili paralelleşir. Piyasalarda bugün olduğu gibi büyük düşüşler, temelde, borsadaki büyük şirketlerin gelecekteki kârlarının yeniden değerlendirilmesi anlamına gelir. Piyasalar, anlaşılır bir şekilde, gümrük vergileriyle, maliyetlerin artacağını ve kâr oranlarının azalacağını satın alıyor. Bu, bir resesyonun kaçınılmaz olduğu anlamına gelmiyor. Ancak olasılıklar, Trump'ın yüzyıldır görülmemiş şekilde bir gümrük vergisi operasyonuna başlaması öncesine oranla çok daha yüksek. Bir hükümetin harcadığı ve ihraç ettiği her şeyin toplamının üst üste iki üç aylık dönem boyunca azalması durumuna ekonomi literatüründe resesyon adı veriliyor. Borsa düşüşleriyle dolu bu son piyasa fırtınası içinde, bazı kayıplarsa diğerlerine göre daha endişe verici olarak görülüyor. Bankalar, ekonomik sağlamlığın önemli bir göstergesi olarak görülür. Saygın bir piyasa uzmanı da bugün bana bu noktada kaygısını dile getirdi ve \"Beni nefessiz bırakan şey bankalardaki düşüştü\" dedi. Dünyanın Doğusu Batısı arasında uluslararası ticaretin kesiştiği noktada faaliyet gösteren HSBC ve Standard Chartered, bir miktar toparlanmadan önce yüzde 10'dan fazla düşüş yaşadı. Diğer uyarı işaretleri de emtia piyasasından geldi. Bakır ve petrol fiyatları küresel ekonominin sağlık göstergeleri olarak kabul ediliyor. Her ikisi de Trump'ın gümrük vergisi bombasını patlatmasından bu yana yüzde 15'ten fazla düştü. Küresel çapta bugüne dek çok fazla resesyon yaşanmadı. 1930'larda, Büyük Buhran sonrası ve Covid pandemisi büyük ekonomilerde benzer düşüşler gördüğümüz üç nadir örnektir. Trump vergilerinin bu ölçekte bir şey yaratmasına şimdilik olasılık verilmese de, birçok uzman, ABD, İngiltere ve Avrupa Birliği için resesyon olasılığına dair kaygılarının arttığını dile getiriyor.", "summary": "ABD ve Çin arasındaki ticaret savaşı küresel ekonomide büyük sarsıntılara yol açabilir; uzmanlar, bu iki devin karşı karşıya gelmesinin hem üretim hem de piyasa istikrarı açısından ciddi riskler taşıdığı konusunda uyarıyor. Ek gümrük vergileri, küresel resesyon olasılığını artırıyor."}
{"text": "Ellie ilk başta kendini çok mutlu hissettiğini söylüyor. Ağrı kesici kullanmadan evde doğum yapmış ve anne olmaktan ötürü çok sevinçliymiş. Üç gün boyunca sadece birkaç saat uyuyabilmiş olmasına rağmen daha sonra hiç uykuya ihtiyacı olmadığına karar vermiş. \"Bunu en iyi şekilde rüya ile gerçeğin ne olduğunu ayırt edemediğiniz bir kabustan uyanmak şeklinde tarif edebilirim. Ama [bu his] devam edip duruyordu\" diyor. \"Sonra oğlumu yatakta öldürdüğümü düşündüm. Partnerimin geldiğini ve 'Bu gerçek mi?' diye sorup durduğumu hatırlıyorum.\" Ellie, yeni ebeveynlerin hayatını geçici olarak altüst edebilen bir rahatsızlık olan doğum sonrası psikoz yaşıyordu. Yeni annelerin kendileri gibi hissetmemeleri veya gerçeklikle bağlarını kaybetmeleri doğum sonrası psikozun belirtisi olabilir. Yeni ebeveynlerde doğumdan sonra uyku yoksunluğu yaygın olsa da, psikozdan muzdarip bir kadın tamamen uyumayı bırakabilir. İngiltere Ulusal Sağlık Hizmeti'ne göre, belirtiler şunlar: Doğum sonrası psikoz çoğu zaman özel müdahale için hastaneye yatırılmayı gerektiren ciddi bir rahatsızlık. Fakat uzmanlar psikoz ne kadar ciddi görünürse görünsün tedaviyle kadınların aylar içerisinde düzelebileceğini söylüyor. Senelerdir araştırılmasına rağmen, doğum sonrası psikozu neyin tetiklediği hâlâ net değil. Doktorlar, doğum sırasında meydana gelen hormonlardaki ani bir değişikliğin bununla bir ilgisi olabileceğini düşünüyor. Bu değişim aşırı kafa karışıklığı ve paranoyaya neden olabilir. Ancak kimin etkileneceğini tahmin etmenin güvenilir bir yolu yok - örneğin kan testiyle anlamak mümkün değil. Doğum sonrası psikoz teşhisi konulan yeni annelerin en az yarısı daha önce hiç psikoz yaşamamış, bu nedenle ilk defa halüsinasyon görüyorlar ve bu onlar için çok ürkütücü. Ellie için doğum sonrası psikoz aniden geldi. \"Gece yarısı evde doğum sancısı çekerken, eşimi sabah 06:00'ya kadar uyandırmamaya karar verdiğimde başlayıp başlamadığını merak ediyorum\" diyor. Doğum sonrası psikoz, doğum yapan her 1000 kadından bir ila ikisini etkiliyor. Her 10 yeni anneden birini etkileyen doğum sonrası depresyondan daha az yaygın. Uzmanlar, tahmin edilenden daha fazla kadının etkilendiğine inanıyor. Senelerce ağır seviyedeki doğum sonrası depresyon bile ciddiye alınmadı ancak doktorlar, ruh sağlığına yönelik bu tutumun ebeveynlerin yeterli desteğe erişmesini zorlaştırabileceği konusunda uyarıyor. İngiltere'deki Action on Postpartum Psychosis (Doğum Sonrası Psikoz için Eylem) adlı yardım kuruluşunun araştırması, kadınlara yanlış teşhis konmasının ve ebe ya da doktor tarafından uyku ilacı önerilmesinin hâlâ yaygın olduğunu gösteriyor. Şu anda doğum sonrası psikoz geçiren anneleri destekleyen bir yardım kuruluşunda çalışan Ellie için, uyku eksikliği ve mükemmel bir anne olmak için büyük bir baskı hissetmek gibi birkaç faktör onu krize götürdü. Ancak, artık tip 1 bipolar bozukluğu olduğu için çok daha yüksek risk altında olduğunu biliyor. Cardiff Üniversitesi'nin Lancet dergisinde yayımlanan araştırmasına göre, bu rahatsızlığa sahip kadınların yaklaşık %25'i ilk bebeklerinden sonra hastane bakımına ihtiyaç duyacak kadar ciddi bir dönemden geçiyor. İngiltere, Avustralya ve Yeni Zelanda'da, bu gruptaki kadınlar ilaçlarını kullanmaya devam etmeye teşvik ediliyor. Bu durumdaki kadınların tavsiye almak için uzman bir psikiyatriste görünmeleri gerekiyor. Cardiff'te bu konuda uzmanlaşan psikiyatristlerden biri olan Dr. Ian Jones'un araştırması, çocukluk travması geçmişi olan kişilerde doğum sonrası psikoz riskinin artmadığını gösteriyor. Jones'a göre bu, doğum sonrası psikozun biyolojik bir unsur olduğu ve hormonlardaki artışın en büyük itici faktörlerden biri olduğu fikrini güçlendiriyor. Birçok araştırmaya göre, doğum sonrası psikoz geçiren anneler tedavi görmezlerse kendilerine zarar vermeye çalışabilirler. İngiltere, Avustralya ve Yeni Zelanda'da yapılan klinik çalışmalar, psikozlu anneleri, anne ve bebek psikiyatri ünitelerinde bebekleriyle birlikte çok sıkı gözlem altında tutarak tedavi etmenin daha iyi olduğunu ortaya koyuyor. Çok başarılı sonuçlar verseler de çok az ünite ve yatak olduğundan yer bulmak çok zor. Fransa ve Belçika'da da bu duruma özel üniteler bulunuyor. \"Beynimde bir sigorta atmış gibi hissettim ve bu çok belirgindi\" diyor Ellie. Hafızasında boşluklar var ama evde merdivenlerin tepesinde durup eşinin hastaneyi aramasını dinlediğini hatırlıyor. \"Çok korkmuştum. Yardıma ihtiyacım vardı ve çığlıklarımı duyduğundan baş ebe beni bir anne ve bebek psikiyatri ünitesine yönlendirmek için çabaladı\" diyor Ellie. \"En önemli şey iyi olmanızı sağlıyor, öncelik bu\" diyor. Avustralya'da kâr amacı gütmeyen Perinatal Mükemmeliyet Merkezi'nin sözcüsü Ariane Beeston, doğum sonrası psikozu yaşamış ve bu yataklara duyulan ihtiyacı hayati olarak tanımlıyor. Daha önce çocuk koruma alanında çalışan Beeston için doğum sonrası psikoz birdenbire ortaya çıkmış. I'm not myself you see (Ben kendim değilim) adlı kitabında, oğlunun yanında ejderhalar ve tepesinde uçan hükümete ait insansız hava araçları gördüğü halüsinasyonlarını anlatıyor. Sonunda bir anne ve bebek psikiyatri ünitesine yatırıldıktan sonra, yeterince uyuması, yeni doğan oğluyla bağ kurması ve 'ebeveynlik' derslerine katılarak iyileşmesi için desteklenmiş. Bu deneyimin kendisini derinden değiştirdiğini söylüyor. Bu anne ve bebek psikiyatri ünitesinden çıkmaya hazırlanan kadınlar için en zor anlardan biri, bakım ekipleriyle birlikte eve dönmek için doğru zamanın ne olduğuna karar vermek. Londra'daki Kings College'de araştırmacı Dr. Clare Dolman'a göre, emzirip emzirmemek de yüksek risk altındaki kadınlar için önemli bir karar, çünkü devam edilen herhangi bir ilacı almanın nasıl işleyeceğini anlamanız gerekir. Bu tür bir desteğe erişim diğer ülkelerde son derece sınırlı olabilir. Dünya genelinde ilk kez anne olma konusunda derin sosyokültürel farklılıklar var. Bazı kültürler hala yeni anneler için doğum sonrası 40 günlük lohusalık süresini dayatıyor. Hindistan'ın bazı bölgelerinde doğum sonrası psikozu kader olarak bile açıklanabiliyor - devva hididide veya bir hayalet tarafından ele geçirilme. Diğer kültürlerde ise doğum sonrası ruh sağlığı bozuklukları kişisel bir eksiklik ya da anne olarak başarısızlık olarak algılanabilir. Araştırmacılar, Hong Kong'daki annelerin geleneksel annelik rolünü oynamaları için baskı altında olduklarını ve bunu yapmadaki herhangi bir başarısızlığın utanç verici bir itibar kaybı olarak deneyimlenebileceğini tespit etti. Manchester ve Cardiff Üniversitesi'nin araştırmasına göre, doğum sonrası psikoz yaşayan her iki anneden biri ne yazık ki sonraki doğumlarında da bunu yaşamaya devam ediyor. Birden fazla çocuğu olan anneler, aile ya da arkadaşlarının desteğini önceden ayarlamak, uykuyu önceliklendirmek ve Ellie'ye göre,\" iyi bir ebeveyn olmak için kendini önceliklendirmek\" gibi detaylı bir ön planlama süreci tarif ediyorlar.", "summary": "Doğum sonrası psikoz, yeni annelerde ani gerçeklik kaybı, halüsinasyon ve uykusuzlukla ortaya çıkabilen ciddi bir ruh sağlığı sorunu olup, tedaviyle iyileşme mümkündür; uzmanlar, risk altındaki kadınların önceden planlama ve destekle korunabileceğini vurguluyor."}
{"text": "Çin yapımı yapay zeka uygulaması DeepSeek dünyanın büyük bir kısmını şaşkınlığa uğratsa da Çin'i yakından takip edenler için bu bir sürpriz değildi. Çin son 10 yılda yüksek teknoloji ürünlerindeki uzmanlığını yavaşça geliştiriyordu. Bu, \"Çin Malı 2025\" adlı iddialı bir projenin parçasıydı. Uzmanlara göre DeepSeek'in başarısı, bu büyük projenin bir meyvesi. \"Çin Malı 2025\", Çin hükümeti tarafından 2015'te gösterişli bir şekilde duyuruldu. Amaç, her gün kullanılan milyonlarca nesnenin altında yazan bu ifadeyi düşük kaliteli ürün imajından kurtarıp, yüksek teknolojili, yüksek kaliteli ürünlerin üstüne de yazabilmekti. Çin 2025'e kadar domine etmek istediği 10 teknoloji endüstrisi seçip, bunlara odaklandı. Yapay zeka, kuantum bilgisayarlar, elektrikli araçlar, yenilenebilir enerji ve pil teknolojisi bunlardan bazılarıydı. Çin bu alanların çoğunda büyük bir oyuncu olmayı başardığı gibi, bazılarında en iyimser beklentileri bile aştı. Londra'daki Kings College'dan ekonomik kalkınma uzmanı Dr. Yundan Gong \"Çin Malı 2025 bence çok başarılı oldu\" diyor ve ekliyor: \"Pek çok endüstride Çin çağa ayak uydurdu hatta bazılarında liderlik etmeye başladı.\" Çin otomobil sektörünün önceki liderlerini (Almanya, Japonya, ABD) geçti ve elektrikli araç üreticisi BYD gibi şirketler sayesinde diğer ülkelerden daha fazla otomobil satar hale geldi. Elektrikli araçlardaki bu başarısı, Çin'in dünyanın en büyük pil üreticisine dönüşmesiyle de ilişkili. Uluslararası Enerji Ajansı'na göre yenilenebilir enerji alanında Çin artık, küresel güneş paneli tedarik zincirinin yaklaşık yüzde 80-95'inden sorumlu. Araştırmacılar Çin'in yenilenebilir enerjide bir deve dönüştüğünü ve 2028 itibarıyla dünyadaki tüm yenilenebilir enerjinin yüzde 60'ının Çin'de üretileceğini söylüyor. Çin drone sektöründe de lider oldu. Araştırma şirketi BCC Research'e göre Şenzen merkezli DJI'ın Pazar payı yüzde 70 ve bu alandaki ilk 10 şirketten üçü Çinli. Bu noktaya ulaşabilmek için Çin Komünist Partisi 10 yıl önce 250 adet mini hedef belirlemişti. South China Morning Post gazetesinin analizine göre bu hedeflerin yüzde 86'sı tutturuldu. Eski ABD Başkanı Joe Biden'ın eski danışmanı ve düşünce kuruluşu German Marshall Fund'ın idari direktörü Lindsay Gorman \"Çin'in başarılı olduğu şey, devlet kapitalizmi modelini kullanarak hükümetin araştırılacak ve fonlanacak alanları tespit etmesi\" diyor. Gorman, Çin'in yabancı yetenekleri ülkeye getirebilme ve yabancı şirketleri Çinli şirketlerle ortaklık kurmaya ikna etme kapasitesine de dikkat çekiyor. Bu başarı için büyük harcamalar da yapıldı. ABD Kongresi'nin araştırmasına göre Çin hükümeti araştırma, geliştirme ve yabancı şirketlerin alımına 1,5 trilyon dolarlık kaynak aktarmayı planladı. Rapora göre 2020'ye kadar bunun 627 milyar doları harcanmıştı. Çin Malı 2025 o kadar başarılı oldu ki, birkaç yıl sonra Çin hükümeti rakip ülkeleri kışkırtmamak için bu kavramı kullanmayı bıraktı. Fakat bunun için çok geçti. Son yıllarda Batı'daki pek çok ülke Çin'e, her geçen yıl daha da sıkılaşan teknoloji ihracat yaptırımları uygulamaya başladı. Amaçları Çin'in gelişmesini yavaşlatmaktı. Bu, mikroçip inovasyonu gibi bazı alanlarda işe yaramışa benziyor. CFOTO/FUTURE PUBLISHING VIA Fakat uzmanlar diğer bazı alanlarda kısıtlamaların Çin'i engellediğini düşünüyor. Sonuçta Çin Malı 2025'in hedeflerinden biri de kendine yetebilirlik oranını artırmaktı. Galler'deki Cardiff University Business School'dan Uygulamalı Ekonomi Profesörü Peng Zhou \"Çin'de eski bir deyiş vardır: Yaşam bir yolunu bulur\" diyor ve ekliyor: \"Kısıtlamalar ve yaptırımlar sadece kökünü değiştirdi, yönünü değiştirmedi.\" Prof. Zhou gibi uzmanlar, DeepSeek'i bunun güzel bir örneği olarak görüyor. Şirket, ABD'nin yaptırımları nedeniyle en güçlü çiplere erişemiyordu. Daha güçsüz çiplerle çalışmak zorunda kalmaları, onları yeni teknikler geliştirmeye itti ve böylece çok daha ucuza çalışabilen bir yapay zeka modeli geliştirdiler. Bazı rakipleri DeepSeek'in açıklamalarına şüpheyle yaklaşsalar da DeepSeek ABD Başkanı Donald Trump'ı da şoka uğrattı. Trump bunun ABD'li yapay zeka devleri için \"uyarı işareti\" olduğunu söyledi. Fakat yine de ABD yapay zeka alanında dünya lideri olarak görülüyor. Kuantum bilgisayar alanında da ABD pek çok açıdan önde. Fakat Çinli bilim insanları artık bu alanda diğer ülkelerdeki meslektaşlarından daha fazla makale yayımlıyor. ABD ayrıca kamu ve özel kaynaklardan yüz milyarlarca doları mikroçip üretimi, bilimsel araştırmalar ve yapay zeka altyapısına yatırarak Çin'le rekabetinde konumunu güçlendirmeye çalışıyor. Çin'in yolundaki bir diğer potansiyel engel de ulusal güvenlik endişeleri. TikTok'un ABD'den çıkmamış ilk popüler sosyal medya platformu haline gelmesi, casusluk şüphesi nedeniyle ABD'de yasaklanmaya yaklaşmasına yol açtı. Temu ve Shein gibi Çinli e-ticaret platformları ve DeepSeek gibi yapay zeka uygulamaları da aynı kaderi paylaşabilir. Öte yandan Batı'nın dışında varlığını sürdürmenin mümkün olduğunu Çinli Telekom devi Huawei'ye bakarak görebilirsiniz. Hızla büyüyen şirket 5G ve akıllı telefon alanında liderliğe yükselirken, 2019'dan itibaren ulusal güvenlik endişeleriyle yaptırımlar ve yasaklarla karşı karşıya kaldı. Fakat Huawei dünyanın başka bölgelerinde büyüdü, kendi mikroçiplerini üretmeye başladı ve 100 milyon dolar ciroya ulaşarak Batı'nın yaptırım zincirini boşa çıkardı.", "summary": "Çin’in yüksek teknoloji atağının ürünü olan yapay zeka uygulaması DeepSeek, ülkenin “Çin Malı 2025” stratejisinin başarılı bir sonucu olarak öne çıkarken; Batı yaptırımları Çin’in gelişimini yavaşlatmak yerine alternatif yollar geliştirmesine yol açtı."}
{"text": "Bilim insanları Moğolistan'ın Gobi Çölü'nde iki pençeli nadir bir dinozor türü keşfetti. Duonychus tsogtbaatari isimli tür, arka bacakları üzerinde ayakta duran ve genelde üç parmağı bulunant terinozorlar grubunda özel bir yere sahip. Yeni keşfedilen orta boy dinozorun ortalama 260 kilogram ağırlığında olduğu tahmin ediliyor. Araştırmacılar türün uzun, kıvrımlı pençelerini esnetme becerisi sayesinde bitki örtüsünü etkili biçimde kavrayabildiğine inanıyor. YOSHI KOBAYASHI, HOKKAIDO ÜNIVERSITESI Terinozorlar otçul veya hepçil, ön bacakları kısa ama arka bacakları uzun olan bir dinozor türü. Yaklaşık 145 milyon yıl önce başlayan ve 66 milyon yıl önce sona eren Kretase Dönemi'nde Asya'da ve Kuzey Amerika'da yaşıyorlardı. Terinozorların tanınan örneklerinden biri Jurassic World: Hakimiyet filminde de görülen uzun pençeli Therizinosaurus. Yeni dinozor türüne ait numune Moğolistan'ın Gobi Çölü'nde bulunan ve geçmişi 66-100 milyon yıla dayanan Bayanshiree yapılaşmasından alındı. BM'nin Eğitim, Bilim ve Kültür Örgütü Unesco, Moğolistan'ın Gobi Çölü'nün dünyadaki en büyük dinozor fosili rezervi olduğunu söylüyor. Bölge özellikle Kretase Dönemi'nin sonlarından kalan fosiller için önemli bir kaynak. Kretase Dönemi, dinozor çağının üç temel döneminin en sonuncusu, yani dinozor evriminin son aşamasını temsil ediyor. YOSHI KOBAYASHI, HOKKAIDO ÜNIVERSITESI Araştırmaya göre yeni keşfedilen dinozorun neredeyse 30 santim olan pençeleri, altlarındaki kemiklerden çok daha uzundu. Gelişmiş kavrama becerisine ek olarak dinozorların iki parmaklı elleri iletişim ve kazı için ya da etkili birer silah olarak da kullanılmış olabilir. En iyi bilinen iki parmaklı dinozorlar, Tyrannosaurus rex'i de içeren Tyrannosaurid grubunun mensubuydu. Ancak Duonychus'un iki parmaklı elleri bu gruptan bağımsız olarak evrilmiş. Bilim insanlarının incelediği numunede dinozorun pençesini tıpkı insan tırnağı gibi kaplayan ve savunmaya, harekete, avlanmaya destek olan zar da korunmuş.", "summary": "Bilim insanları, Moğolistan Gobi Çölü'nde iki pençeli yeni bir dinozor türü olan Duonychus tsogtbaatari'yi keşfetti; bu tür uzun pençeleriyle bitkileri kavrayabilen ve yaklaşık 260 kilogram ağırlığında orta boy bir terinozor."}
{"text": "CHP İstanbul Büyükşehir Belediye Başkanı Ekrem İmamoğlu'nun tutuklanma kararının, piyasaların seyrini nasıl etkileyeceği merak ediliyor. Hazine ve Maliye Bakanı Mehmet Şimşek, sağlıklı işleyiş için gerekli adımların atılacağını söyledi. Türkiye Cumhuriyet Merkez Bankası (TCMB) ve Türkiye Bankalar Birliği (TBB) Pazar günü, hafta başında yaşanabilecek piyasa dalgalanmalarına karşı teknik toplantı yaptı. Toplantıya Merkez Bankası yetkilileri ile TBB Yönetim Kurulu üyesi bankaların temsilcileri katıldı. TBB'nin açıklamasında, ekonomide istikrarın sürdürüleceği vurgusu yapıldı: \"Yapılan teknik toplantıda, ilgili tüm kurumların yakın iş birliğiyle, istikrarın sürdürülmesi için piyasa kuralları içinde her türlü aracın etkin bir şekilde ve kararlılıkla kullanılmaya devam edileceği belirtildi.\" Koç Üniversitesi Öğretim Üyesi Prof. Dr. Selva Demiralp, siyasi gerilimin tırmandığı şu günlerde, ekonominin ciddi bir maliyetle karşılaşacağını belirtiyor: \"Bu maliyetleri daha yüksek kur, daha yüksek enflasyon, daha yüksek faiz ve yavaşlayan büyüme olarak özetleyebiliriz. \"Yaşanan siyasi krizin ekonomik yansımalarının oldukça ciddi olacağını öngörmek mümkün. Bu seferki krizin kaynağı ekonomik değil, siyasi.\" Cumhurbaşkanı Erdoğan 24 Mart'taki Kabine toplantısı sonrasında yaptığı açıklamada, \"CHP'nin yolsuzluk operasyonuna verdiği hukuku hiçe sayan tepki, diğer alanlarla birlikte ekonomide temelsiz, suni dalgalanmaya sebep olmuştur\" dedi ve ekledi: \"İllüzyon ortadan kalktığında yaşananların anlamsızlaştığı anlaşılacaktır. \"İki yıldır kararlılıkla uyguladığımız ekonomi politikasındaki kazanımlara halel gelmesine asla izin vermeyeceğiz.\" Cumhurbaşkanı Yardımcısı Cevdet Yılmaz ise sosyal medya hesabından yaptığı paylaşımda, \"Ekonomik programımızı kararlılıkla ve koordinasyon içinde hayata geçirmeye devam ediyoruz\" dedi. Yılmaz, \"Cari açığımız düşük, bütçe açığımız deprem harcamalarına rağmen kontrol altında, Merkez Bankası rezervlerimiz yeterli seviyelerde, bankacılık sistemimiz sağlam, dengeli büyüme ile istihdam artışı devam ederken işsizlik oranımız uzun süredir tek hanede, temel öncelik olarak gördüğümüz enflasyon ise düşüş eğiliminde\" ifadelerini kullandı. BBC Türkçe'ye konuşan ekonomistlere göre esas kritik soru şu: Yeni yeni toparlanmaya başlayan ekonomik dengeler, bu şiddette bir şoku kaldırabilir mi? Bu makalede X içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. X paylaşımının sonu Mayıs 2023 seçimlerinden bu yana Merkez Bankası, agresif faiz artışları sayesinde yaklaşık 65 milyar dolarlık net rezerv biriktirmişti. Politika faizi ise 8,5 seviyesinden %50'ye kadar çıkarıldı, Aralık 2024'te başlayan faiz indirim süreciyle bu oran %42,5'e çekildi. Demiralp, 19 Mart'ı takip eden üç gün içinde yaklaşık 25 milyar dolar rezerv satışı yapıldığını söyleyerek, \"Bu, iki yılda biriktirilen swap hariç net rezervin %38'ine denk geliyor\" diyor. Demiralp, Türkiye'nin ekonomideki son iki yıllık kazanımlarının ciddi bir kısmının kaybedildiğini belirtiyor: \"Yaklaşık iki senedir Türk toplumu olarak yüksek faiz ve düşük büyüme ortamına katlanarak ödediğimiz ağır bedel ve bunun sonucunda elde ettiğimiz sınırlı kazanımların önemli bir kısmının kaybedilmiş olduğunu, iyi kötü bir dezenflasyon patikasına girmiş enflasyon üzerindeki yukarı yönlü baskıların tekrar arttığını görüyoruz.\" \"TCMB'nin kur üzerindeki baskıları geçen haftaki kadar agresif bir şekilde rezerv satarak bertaraf edecek bir cephanesi yok.\" diyen Demiralp, Merkez Bankası'nın kur üzerindeki baskıları kontrol edebilmek ve Türk lirası varlıkları cazip hale getirmek için daha yüksek faiz vermekten başka çaresi olmadığı kanısında. \"Ancak bu, toplumun geri kalanı için bir doz daha acı reçete anlamına gelecektir.\" REUTERS Demiralp, Türkiye ekonomisinin yüksek faizden, yani \"acı reçete\"den çıkmak üzereyken, siyasi kriz nedeniyle yeni bir yüksek faiz dalgasına mecbur kalacağını öngörüyor: \"Merkez Bankası'nın işi bundan sonra çok daha zor olacağını düşünüyorum. Artan siyasi riskler ve belirsizlik nedeniyle kur üzerindeki baskılar devam edecek, kurdan enflasyona olan geçişkenlik nedeni ile enflasyon patikası yukarı atacak, artan riskler dış borç faizlerini arttıracaktır.\" Demiralp'e göre, İmamoğlu'nun gözaltı kararının zamanlaması ve yargının siyasallaştırıldığına dair güçlü inanç yalnızca içeride değil, dışarıda da güven kaybına yol açıyor: \"Ekonominin bel kemiği güven ve istikrardır. Harcamaları, yatırımları o güven sayesinde yaparsınız. Yaşanan siyasi risk bu güven ortamına büyük bir zarar verdi. CDS risk primleri şimdiden 300'lerin üzerine çıkmış durumda ve daha da artması muhtemel.\" \"Bu da Türkiye'nin uluslararası borçlanma maliyetlerinin artacağı anlamına geliyor. Döviz cinsinden borcun yüksek olduğu bir ülkede bu durum, finansal istikrar açısından ciddi bir risk oluşturuyor.\" BBC Türkçe'ye konuşan Prof. Dr. Aykut Lenger, Türkiye gibi küresel finansal piyasalara entegre bir ekonomide, özellikle finansal sermaye açığı bulunan ülkelerde, siyasetin ekonomi üzerindeki etkisi çok daha fazla olduğunu söylüyor. İmamoğlu'nun gözaltına alınmasıyla İstanbul Borsası'nın çok sert düştüğünü, ülke riskini gösteren CDS priminin 250'lerden 300'e çıktığını hatırlatıyor. Bu ekonomik tepkinin arkasında, yabancı finansal sermaye sahiplerinin Türkiye'de siyaset ve ekonomiye olan güvensizliğinin yattığını kaydediyor: \"İmamoğlu'nun hafta sonu tutuklanması ile yeni bir aşamaya girmiş bulunuyoruz. Serbest bırakılma kararı ile tersine çevrilebilecek olan bu güvensizliğin, tutuklama kararı ile artacağını tahmin etmek güç değil.\" \"Yani piyasalarda ekonomi yönetiminin başa çıkması gereken huzursuzluğun devam edeceğini öngörebiliriz. Bu, döviz kurunun artışı, borsanın daha da düşmesi yönünde baskı yapacaktır.\" Lenger, Merkez Bankası'nın Pazartesi günü piyasalar açıldığında ortaya çıkabilecek türbülansı kontrol etmek üzere önlemler aldığını ancak siyasi belirsizliğe göre bu tedbirlerin yetersiz kalabileceğini değerlendiriyor: \"Cari açığın çok yüksek olmaması, hazinenin borçları çevirebilme kapasitesi, rezervlerin düzeyi açısından Merkez Bankasının spekülatif ataklarla mücadele etmek için yeterli silahı olduğu söylenebilir.\" \"Bununla birlikte, tutuklanma kararı siyaset sahnesinde yürüyen bu mücadelenin daha uzun zaman alacağı algısını yerleştirerek, daha fazla sermaye kaçışına yol açabilir, uzun vadede Merkez Bankasının elindeki silahlar yetersiz kalabilir.\" \"Yerleşik bulunanların döviz talebinin artması da şaşırtıcı olmaz. Aynı zamanda, özellikle sosyal medyada yayılan ve protesto amacıyla bankalardan mevduatların çekilerek, dövize çevrilmesi çağrıları da karşılık bulursa, hem yabancıların hem yerleşiklerin talebi, dövizin daha da sert yükselmesine neden olabilir.\" CHP lideri Özgür Özel, dün akşam Saraçhane'de yaptığı konuşmada, Hazine ve Maliye Bakanı Mehmet Şimşek'in istifa hazırlığında olduğunu iddia ederek, \"Mehmet Şimşek güya istifa etmemek için zor duruyormuş. 'İğne ile kazıyorum, kürekle kapatıyorlar' diyormuş. Mehmet Efendi istifa etmezsen hatırım kalır\" dedi. Özel ayrıca, \"Güya rasyonel politikaların takipçisinin topladığı 42 milyarının yüzde 60'ını İmamoğlu korkusundan üç gecede yedi bitirdi. İster istifa et, ister Tayyip Bey'e biat et\" ifadelerini kullandı. Bunun üzerine Şimşek sosyal medya hesabından, \"Görevimizin başındayız. Piyasaların sağlıklı işleyişi için gereken tüm adımları atmaya devam edeceğiz. Asılsız haberlere lütfen itibar etmeyin\" paylaşımında bulundu. İktisatçı ve Eski TCMB Başkan Yardımcısı Fatih Özatay, Yetkin Report'ta yazdığı analizinde, Merkez Bankası'nın 20-25 milyar dolar döviz satmasına rağmen, kurun gözaltı öncesine kıyasla yüzde 3,5 oranında daha yüksek olduğunu kaydediyor. Özatay, kurdaki yükseliş eğilimini durdurmak için Merkez Bankası'nın bir dizi önlem aldığını belirtiyor. Bu önlemlerden bazılarını, 'bol miktarda döviz satmak, bankalara borç verme faizinin üst sınırını yükseltmek, döviz talebine yönelebilecek likiditeyi çekme amacıyla vadesi 91 güne kadar çıkabilen likidite senedi çıkarmak' şeklinde açıklıyor. Özatay analizinde, eğer siyasi kriz derinleşirse, kur ve faizin sıçrayacağını ve ardı sıra enflasyonun yükseleceğini belirtiyor: \"Döviz cinsinden borcu yüksek olan şirketlerin bilançoları bozulur. Büyüme durur, işsizlik yükselir. O zaman, ekonomi programının raf ömrü tümden biter. Herhangi bir ekonomi açısından bu kadar belirsizlik hiç iyi değil; Türkiye ekonomisi içinse hiç mi hiç iyi değil.\" Eğer siyasi kriz derinleşmezse dahi ekonomik senaryonun hiç de iç açıcı olmayacağını değerlendiriyor: \"Son dokuz-on yılda yaşanandan daha fazla zorluk yaşanacak: Yani eskisi gibi 'düşe kalka' ama biraz daha fazla düşe kalka. Ne yazık ki böyle.\" \"Sonra birkaç yıl yüzde 3-5 büyüme. Sonra muhtemelen ekonomide daralma. Sonra yine yüzde 3-5 büyüme. Yüzde 25-35 arasında kalırsa sevinilecek bir enflasyon oranı. Sık sık enflasyonda sıçrama.\" \"Benzer ülkelere kıyasla yüksek risk primi ve dolayısıyla yabancı para cinsinden yüksek borçlanma maliyetleri. Gelişmiş ülkelerde yüzde 70 civarında iken bizde yüzde 50'yi aşmayan istihdam oranları. Kah artan kah düşen cari açık. Ama her daim dışarıdan borçlanmaya bağımlı bir ülke.\"", "summary": "CHP’li Ekrem İmamoğlu’nun tutuklanmasıyla tırmanan siyasi gerilimin, Türkiye ekonomisinde döviz, faiz ve enflasyon üzerinde ciddi baskı oluşturabileceği ve Merkez Bankası’nın sınırlı rezervine rağmen yeni bir faiz artışı dalgası zorunluluğu doğurabileceği öngörülüyor. Ekonomistler, yaşanan gelişmelerin yatırımcı güvenini zedeleyerek sermaye çıkışını artırabileceği ve mevcut ekonomik programın sürdürülebilirliğini tehdit edebileceği konusunda uyarıyor."}
{"text": "Hamas ile İsrail arasında ateşkes görüşmelerinde yeni gelişmelerin sinyalleri gelirken Filistin Yönetimi Başkanı Mahmud Abbas, Hamas'a sert sözlerle yüklendiği bir konuşma yaptı ve tüm rehinelerin serbest bırakılmasını istedi. İşgal altındaki Batı Şeria'da bir toplantı düzenleyen Abbas, öfkeli bir tonda konuşarak, Hamas'tan \"köpeğin oğulları\" diye bahsetti. Hamas'ın tüm rehineleri serbest bırakması, silahsızlanması ve İsrail'le savaşı bitirmek için Gazze'nin kontrolünü devretmesi çağrısını yapan Abbas, Hamas'ın İsrail'in Gazze'ye saldırmak için bahane sunduğunu ileri sürdü. Yaklaşık 18 ay önce başlayan savaşta Abbas ilk kez Hamas'a karşı bu kadar sert bir tutum sergiliyor. Hamas Siyasi Büro Üyesi Besim Naim, Abbas'ın \"kendi halkının önemli bir kısmına karşı aşağılayıcı bir dil kullanmasını\" kınadı. Naim, \"Abbas sürekli ve şüpheli şekilde, işgalcilerin suçlarından ve devam eden zulümden halkımızı sorumlu tutuyor\" dedi. Geçen hafta Hamas, İsrail'in ateşkes önerisini reddetmiş ancak tüm rehinelerin serbest bırakılmasını öneren başka bir teklif sunmuştu. Hamas bunun karşılığında, İsrail'in Gazze'den çekilmesini talep etmişti. Filistin Yönetimi sıklıkla Gazze'de kontrolü ele alma talebini dile getiriyor ancak Filistinliler arasında Abbas'ın ve Filistin Yönetimi'nin İsrail'e karşı etkisiz kaldığı yönünde eleştiriler var. Hamas da Abbas'ı İsrail ile işbirliği yapmakla suçluyor. İsrail-Hamas ateşkes görüşmelerini yakından takip eden üst düzey bir Filistinli yetkili BBC'ye yaptığı açıklamada Katarlı ve Mısırlı arabulucuların Gazze'deki savaşı sona erdirmek için yeni bir formül önerdiklerini söyledi. Bu yetkiliye göre, bu teklifle beş ila yedi yıl sürecek bir ateşkes öngörülüyor. Ateşkes formülü kapsamında, İsrail hapishanelerinde tutulan Filistinli mahkumlara karşılık tüm İsrailli rehinelerin serbest bırakılması, savaşın resmen sona ermesi ve İsrail'in Gazze'den tamamen çekilmesi öngörülüyor. BBC'ye bilgi veren üst düzey yetkili, Hamas'ın, Gazze'nin yönetimini Filistinlilerden oluşacak bir oluşuma devretmeye hazır olduğunun sinyalini de verdiğini söyledi. Aynı yetkili, bu idare devrinin Batı Şeria'daki Filistin Yönetimi ya da yeni kurulacak bir idari organa olabileceğini aktarıyor. İsrail Başbakanı Binyamin Netanyahu, 2007'den bu yana Hamas tarafından yönetilen Gazze Şeridi'nin savaş sonrası idaresinde Filistin Yönetimi'nin rolünü kabul etmiyor. Yeni sürecin başarı olasılığını değerlendirmek için henüz çok erken olsa da, BBC'ye konuşan kaynak son arabuluculuk girişimini \"ciddi\" olarak nitelendirdi. Aynı yetkili Hamas'ın \"daha önce görülmemiş bir esneklik\" gösterdiğini söyledi. Üst düzey isimlerden oluşan Hamas heyeti istişarelerde bulunmak üzere Kahire'de olacak. Hamas'ın Siyasi Konsey Başkanı Muhammed Derviş ve Baş Müzakereci Halil el-Hayya'nın yapacağı görüşmeler, İsrail'in son teklifinin reddedilmesi nedeniyle önemli. İsrail, iki ülkenin arabulucularının önerisi hakkında henüz açıklama yapmadı. 2024 Ocak ayında sağlanan ateşkes bir ay önce İsrail'in Gazze'yi yeniden bombalamaya başlamasıyla çöktü. Her iki taraf da ateşkesin bitişinden birbirlerini sorumlu tutuyor. Hamas, İsrail'in altı haftalık bir ateşkes karşılığında, rehinelerin serbest kalmasını ve örgütün silah bırakması teklifini reddetmişti. Netanyahu, 19 Nisan'da Hamas yok edilmeden ve tüm rehineler geri verilmeden savaşı sona erdirmeyeceğini söyledi. Hamas, saldırıların rehineler serbest bırakılmadan sonlandırılmasını talep ediyor. Hamas 7 Ekim 2023'te İsrail'e saldırarak çoğu sivil yaklaşık 1200 kişiyi öldürdü, 251 kişiyi rehin aldı. İsrail'in Gazze'ye yönelik saldırılarında çoğu sivil 51 bin 240 Filistinli hayatını kaybetti. İsrail'in 21 Nisan Pazartesi akşamından bu yana Gazze Şeridi'nde düzenlediği hava saldırılarında 22 Filistinli öldü. Bu haber, BBC gazetecileri tarafından hazırlandı ve kontrol edildi. Bir pilot proje kapsamında çevirisi için yapay zekadan da faydalanıldı.", "summary": "Filistin Yönetimi Başkanı Abbas, Hamas'a sert ifadelerle yüklenerek tüm rehinelerin serbest bırakılmasını, silahsızlanmasını ve Gazze'nin kontrolünü devretmesini istedi. Bu açıklamalar, Katar ve Mısır arabuluculuğunda taraflar arasında beş ila yedi yıl sürecek yeni bir ateşkes formülü üzerinde görüşmeler yürütüldüğü bir dönemde geldi."}
{"text": "Filistin Kızılayı, geçtiğimiz ay Gazze'de 15 acil durum çalışanının öldürülmesine ilişkin İsrail ordusu açıklamasının \"yalanlarla dolu\" olduğunu savundu. İsrail ordusu, raporunda Gazze'deki 15 kişinin öldürülmesine \"mesleki başarısızlıkların, profesyonel hataların\" neden olduğunu iddia etti. Olaya karışan birimin komutan yardımcısı \"sorgulama sırasında eksik ve yanlış rapor verdiği için\" görevden alındı. Raporda \"yargısız infaz\" ve \"hedef gözetmeden\" yaylım ateşi iddiaları reddediliyor. Filistin'deki kıdemli sivil savunma yetkilisi Muhammed El-Mughair, AFP'ye yaptığı açıklamada, öldürülen sağlıkçının çektiği videonun İsrail savunmasını yalanladığını söyledi. El-Mughair, \"Video, yargısız infazlar gerçekleştirdiğini kanıtlıyor\" dedi. Filistin Kızılayı (PRCS) sözcülüğü de soruşturma sonuçlarını kabul etmediklerini, \"sorumluluğun kişisel bir hataya yüklendiğini\" savunuyor. BM'nin Gazze'deki insani yardım direktörü Jonathan Whittall da soruşturmanın yeterince derine gitmediğini söyledi. Whittall, \"Hesap verebilirliğin olmaması uluslararası hukuku baltalıyor ve dünyayı daha tehlikeli bir yer haline getiriyor\" dedi. İsrail ordusunun 23 Mart'ta Filistin Kızılayı ambulansları, bir Birleşmiş Milletler (BM) aracı ve bir itfaiye aracından oluşan konvoya ateş açması sonucu 14 acil yardım çalışanı ve bir BM çalışanı hayatını kaybetmişti. İsrail ordusu tarafından olayla ilgili yürütülen soruşturmada \"operasyonel yanlış anlama\" ve \"emir ihlali\" de dahil olmak üzere bir dizi hata tespit edildi. İsrail ordusu, askerlerinin düşman güçlerden gelen bir tehditle karşı karşıya olduklarına inanarak ateş açtıklarını söyledi. Ayrıca, ölenlerden altısının Hamas üyesi olduğunu tespit ettiklerini açıkladı ve yargısız infaz iddialarını reddetti. Olayı soruşturan Tümgeneral Yoav Har-Even gazetecilere yaptığı açıklamada, Hamas üyesi olduğunu iddia ettikleri kişilerin isimlerinin daha sonra açıklanacağını söyledi. Soruşturma raporunda, olayın \"düşmanca ve tehlikeli bir savaş bölgesinde\" gerçekleştiği ve araçların hızla yaklaşmasının ardından sahadaki komutanın acil ve somut bir tehdit algıladığı belirtildi. İsrail ordusu, \"zayıf gece görüşü\" yüzünden komutanın \"araçları ambulans olarak tanımlayamadığını\" belirtti. Raporda, bir başka komutanın da \"olaydaki genel sorumluluğu\" nedeniyle \"kınama cezası alacağı\" belirtildi. İsrail başlangıçta konvoyun karanlıkta tepe ışıkları yanmadan \"şüpheli\" bir şekilde yaklaştığı için askerlerin ateş açtığını iddia etmişti. Araçların hareketinin önceden koordine edilmediği ya da ordu ile mutabık kalınmadığı belirtildi. Ancak daha sonra, öldürülen bir sağlık görevlisinin cep telefonunda bulunan bir videoda araçların farları açık ve acil durum sinyalleri yanıp sönerken görülmesi üzerine bu anlatımın \"hatalı\" olduğunu söyledi. Görüntülerde, şafak sökmeden hemen önce ateş açılırken, araçların yol kenarına çekildiği görülüyor. Beş dakikadan uzun süren videoda bir sağlık görevlisi son duasını ettikten sonra, araçlara yaklaşan İsrail askerlerinin sesleri duyuluyor. Ayrıca araçların açıkça işaretlenmiş olduğunu ve sağlık görevlilerinin reflektörlü yelek üniformalar giydiği seçiliyor. İsrail ayrıca, olayın ardından gözaltına alınan bir Filistin Kızılayı doktorunun da ellerinde bulunduğunu teyit etti. Doktorun adı açıklanmazken, Uluslararası Kızılhaç Komitesi daha önce bu kişinin adını Esad el-Nassasra olarak açıklamıştı. Kızılay ve diğer bazı uluslararası kuruluşlar daha önce olayla ilgili bağımsız bir soruşturma yapılması çağrısında bulunmuştu. İsrail Mayıs 2024'te Refah'a ilk büyük saldırısını başlatmış ve şehrin büyük bir bölümünü harabeye çevirmişti. İki ay süren ateşkes sırasında on binlerce insan evlerinden kalanlara geri döndü. İsrail, ateşkes anlaşmasının altı haftalık ilk aşamasının sona ermesi ve anlaşmanın ikinci aşamasına ilişkin müzakerelerin durmasının ardından 18 Mart'ta Gazze'ye yönelik saldırılarını yeniden başlattı. Sağlıkçıların öldürülmesinden yaklaşık bir hafta sonra Birleşmiş Milletler çalışanlarının cesetleri almasına izin verildi. Sağlıkçıların cesetleri ve kullandıkları araçlar bir toplu mezarda gömülmüş bir şekilde bulunmuştu. İsrail Ordusu, hayvanların üşüşmemesi için ölülerin gömülmesinin standart bir uygulama olduğunu da iddia ediyor. Bir ordu yetkilisi, ambulans ve itfaiye araçlarının da \"yolu açmak için\" gömüldüğünü savundu. BIRLEŞMIŞ MILLETLER 23 Mart'taki saldırıdan yalnızca Munther Abed isimli bir sağlıkçı kurtuldu. BBC'ye konuşan Abed'in anlattıkları görüntülerle eşleşiyor: \"Gündüz de gece de aynı. Hem araç dışındaki hem de içerideki ışıklar açık. Her şey bunun Filistin Kızılayı'na ait bir ambulans olduğunu gösteriyor. Araç ateş altına alınana kadar tüm ışıklar açıktı.\" Abed, İsrail askerleri tarafından enkazdan çıkarıldığını, gözleri bağlanarak sorguya götürüldüğünü anlattı. Serbest bırakılmadan önce 15 saat boyunca sorgulandığını söyleyen sağlıkçı, araçlarda Hamas üyeleri olduğu iddiasını da reddediyor. Abed, \"Bu tamamıyla yanlış. Tüm mürettebat sivildi\" dedi. Bu video, BBC gazetecileri tarafından hazırlandı ve kontrol edildi. Bir pilot proje kapsamında deşifresinde/çevirisinde yapay zekadan da faydalanıldı.", "summary": "Filistin Kızılayı, Gazze’de 15 acil yardım çalışanının öldürülmesine ilişkin İsrail ordusunun raporunu “yalanlarla dolu” ve “yetersiz” olarak nitelendirdi; uluslararası kurumlar ise bağımsız soruşturma çağrısını yineledi. İsrail, olayın operasyonel hatalar sonucu yaşandığını savunsa da video görüntüleri ve kurtulan sağlıkçının ifadeleri ciddi çelişkiler ortaya koyuyor."}
{"text": "Televizyon izleyerek veya cep telefonuna bakarak yemek yemek yaygın olsa da bilim insanları yavaş ve dikkatli yemenin gerçek bir fark yaratabileceğini söylüyor. Yemek yeme hızımız, sindirim ve yemek tatmininden kilo kontrolü ve genel sağlığa kadar hayatımızı etkiler. Brezilya'daki São Paulo Üniversitesi'nde eğitim görmüş beslenme uzmanı Livia Hasegawa şöyle açıklıyor: \"Yiyecekleri yavaşça çiğnemek daha küçük parçalara ayırarak sindirimi kolaylaştırır. Hastalarıma sık sık basit bir benzetme ile şunu hatırlatırım: midede diş yoktur, yiyecekler büyük parçalar halinde geldiğinde sindirim süreci yavaşlar ve daha az verimli hale gelir.\" \"Ayrıca çiğneme, tükürükteki sindirim enzimlerinin üretimini uyararak besin emilimini artırır.\" Yiyecekler iyi çiğnenmezse, midenin daha fazla çalışması gerekir, bu da şişkinliğe ve sindirimin yavaşlamasına neden olabilir. Hasegawa, \"Bu yüzden bazı insanlar yemek yedikten sonra saatlerce şişkin ve halsiz hissediyor\" diye ekliyor. Yiyeceklerin kaç kez çiğnenmesi gerektiğine dair belirli bir sayı olmasa da uzman, önemli olanın saymaya odaklanmak yerine, yutmadan önce yumuşak ve iyi bir kıvama ulaşmasını sağlamak olduğunu söylüyor. \"Ayrıca, televizyon izlerken, telefon kullanırken veya fazla konuşurken dikkati dağılmış bir şekilde yemek, çiğnemeyi olumsuz etkileyebilir. Bu da daha hızlı yemeye ve daha fazla hava yutmaya yol açarak şişkinliğe neden olabilir\" diye ekliyor. Sindirim üzerindeki etkilerle birlikte kilo alma sorunu da ortaya çıkıyor. New York'taki Cornell Üniversitesi Beslenme Bilimleri Bölümü Direktörü ve Schleifer Ailesi Profesörü Sander Kersten'e göre \"Hızlı yemek, daha hızlı enerji alımına yol açar, dakikada daha fazla kalori almış oluruz. Araştırmalar bunun aşırı yemeyi kolaylaştırdığını gösteriyor\". Daha yavaş yemenin, yiyeceklerin ağızda geçirdiği süreyi uzattığını, erken sindirim tepkilerini ve hormon salımını tetikleyen duyusal sinyalleri artırdığını söylüyor. \"Beynin tokluktan sorumlu hormonları salgılaması birkaç dakika sürer. Çok hızlı yiyen insanlar gerçekte ihtiyaç duyduklarından daha fazla yiyecek tüketme eğilimindedir, çünkü vücutları doyduklarını bildirmek için yeterli zamana sahip değildir.\" Bunun sonucunda fazla kalori alınır ve bu kaloriler vücutta depolanmış yağa dönüşür. Hızlı yemek, asit reflüsü ve gastrit gibi sindirim sorunlarını daha da kötüleştirebilir. Ayrıca reflüye yatkın kişilerde, aceleyle yemek yeme nedeniyle semptomlar ağırlaşabilir. Hasegawa, ayrıca bağırsak mikrobiyotasının da etkilenebileceğini belirtiyor. \"Yiyecekler bağırsaklara büyük parçalar halinde ulaştığında, bağırsak bakterilerinin dengesini bozarak genel sindirim sistemini etkileyebilir.\" Bu alışkanlık süreklilik gösteriyorsa ve diğer sağlıksız davranışlarla birleşiyorsa obeziteye yol açabileceğini ve tip 2 diyabet, karaciğer yağlanması, kalp hastalığı ve yüksek tansiyon riskini artırabileceğini belirtiyor. Hatta kolorektal, meme ve pankreas kanseri gibi belirli kanser türleri dahil olmak üzere çeşitli metabolik komplikasyon riskini de önemli ölçüde artırabilir. Daha iyi yeme alışkanlıkları geliştirmek isteyenler için Hasegawa'nın ilk tavsiyesi, lokmalar arasında ara vermek. \"Çatalınızı, kaşığınızı sürekli elinizde tutmayın; bu farkında bile olmadan çok daha hızlı yemenize neden olabilir.\" \"Çatal ve kaşığınızı masaya bırakıp tekrar almak gibi basit bir hareket bile yavaşlamanıza yardımcı olur. Yani bir lokma alın ve bir sonrakinden önce onları dinlendirin.\" Hasegawa ayrıca yiyecekleri ağzınızda neredeyse lapa gibi olana dek çiğnemenizi öneriyor. \"Bu kıvam iyice çiğnediğinizi gösterir ve doğal olarak hızınızı yavaşlatır.\" Ayrıca dikkatinizi dağıtacak şeylerden kaçınmak gerekir. Televizyon izlerken veya telefonunuzla uğraşırken yemek, ne miktarda ve ne kadar hızlı yediğinizi fark etmemenize neden olabilir. Yemeğe odaklanmak ve dikkatli olmak işe yarayabilir. \"Yemek yerken çok fazla konuşmamaya çalışın. Konuşmalar dikkatinizi dağıtabilir ve siz fark etmeden yemek yemenizi hızlandırabilir. Bu nedenle sohbeti minimumda tutmak yemeğinize daha odaklanmanıza yardımcı olabilir.\"", "summary": "Bilim insanları, yavaş ve dikkatli yemek yemenin sindirimi kolaylaştırdığını, tokluk sinyallerini artırarak fazla yemenin önüne geçtiğini ve böylece kilo kontrolü ve genel sağlığı olumlu etkilediğini belirtiyor. Hızlı yemek ise şişkinlik, reflü, obezite ve çeşitli hastalık risklerini artırabiliyor."}
{"text": "Zafer Partisi Genel Başkanı Ümit Özdağ'ın bugünkü duruşması sağlık sorunları nedeniyle ertelendi. Zafer Partisi Genel Başkan Vekili Ali Şehirlioğlu, X hesabından yaptığı açıklamada \"Ümit Özdağ'ın, Silivri Devlet Hastanesi'nde muayene ve tetkikleri yapılmış olup şu an Silivri Cezaevi'ne geri dönüşü gerçekleştirilmiştir\" dedi. Duruşma 8 Temmuz'a ertelendi. Bunun ardından Özdağ'ın hesabından paylaşımda ise \"Kayseri olaylarını kışkırtmakla suçlandığım için tutukluyum. 989 kişinin gözaltına alınıp, 23 kişi tutuklandığı olaylarda; söz konusu 989 kişi arasında tek bir Zafer Partisi üyesi yok\" ifadeleri yer aldı. Ümit Özdağ son olarak 29 Nisan'da Çağlayan'da İstanbul 35. Asliye Ceza Mahkemesi'n de hakim karşısına çıkmıştı. Özdağ, 19 Ocak'ta Antalya'da partisinin İl Başkanları İstişare Toplantısı'nda yaptığı konuşmada \"Cumhurbaşkanına hakaret\" suçunu işlediği iddiasıyla 4 yıl 8 aya kadar hapis istemiyle yargılanıyor. Dava, 10 Eylül'e ertelendi. 29 Nisan'da görülen duruşmayı izleyebilmek için çok sayıda siyasetçi, gazeteci, hukukçu salonun önünde toplandı. Salona girişte izdiham yaşandı. Duruşma yer darlığı nedeniyle İstanbul 14. Ağır Ceza Mahkemesi salonunda görüldü. Duruşmayı izleyenler arasında CHP Genel Başkanı Özgür Özel, Zafer Partisi Başkanvekili Ali Şehirlioğlu, Bağımsız Türkiye Partisi Genel Başkanı Hüseyin Baş'ın yanı sıra Ankara'da silahlı bir saldırıda öldürülen Eski Ülkü Ocakları Genel Başkanı Sinan Ateş'in eşi Ayşe Ateş de vardı. Özdağ \"halkı kin ve düşmanlığa alenen tahrik ve aşağılama\" suçlamasıyla tutuklu. Bu davanın duruşması 11 Haziran'da görülecek. Özdağ, 8 Mayıs'ta X hesabından yaptığı paylaşımda \"11 Haziran'da anlatacağım çok şey var\" dedi. Duruşma, Ümit Özdağ'ın savunması ile başladı. Özdağ, savunmasında sözlerinin \"siyasi parti genel başkanları arasında gerçekleşen bir polemikten öte bir nitelik\" ve \"en ufak bir hakaret niteliği\" taşımadığını öne sürdü: \"Cumhurbaşkanının ne zaman siyasi parti genel başkanı, ne zaman cumhurbaşkanı olduğuna kendisinin karar verdiği bir ortamda, demokratik siyaset ortadan kalkmaktadır.\" Zafer Partisi lideri Erdoğan'ın Atatürk dönemi için sarf ettiği \"milletin inancına, tarihine ve kültürüne zarar verildi\" sözlerine karşılık; bu zararın asıl Erdoğan döneminde Fethullah Gülen yapılanması, tarikatlar ve göç politikalarıyla verildiğini savundu. Özdağ, Erdoğan döneminde \"Türk devletine ve milletine, tarihteki hiçbir Haçlı seferinin veremediği kadar zarar verildiğini\" söyledi. Özdağ, 19 Ocak'taki konuşmasında da bu ifadeleri kullandıktan sonra tutuklanmıştı. Savunmasında dava sürecinin hukuki değil, siyasi bir baskı unsuru olduğunu ileri süren Özdağ, siyasi liderlerin fikir beyan etme hakkının engellendiğini savundu. Sözlerinin \"düşünce hürriyeti kapsamındaki siyasi eleştiriler olduğunu\" ifade eden Özdağ beraatını istedi. Zafer Partisi lideri, Cumhurbaşkanına hakaret iddiası ile ilgili, savcılık tarafından daha sonra hazırlanan iddianamede, suç unsuru olduğu iddia edilen konuşmada hangi ifadelerin ve neden hakaret olduğunun ifade edilmediğini belirtti. Özdağ, Antalya'daki konuşması gerekçesiyle Ankara'da, İstanbul Cumhuriyet Başsavcılığı'nın kararıyla gözaltına alındığını vurguladı. Duruşmanın ardından basın açıklaması yapan CHP Genel Başkanı Özgür Özel de bu konuyu gündeme getirerek, \"İstanbul Cumhuriyet Başsavcısı'nın böyle bir yetkisi yok. O Ankara Cumhuriyet Başsavcısı'na had bildiriyor. 'Sen Ümit Özdağ'a dava açmadın, onu gözaltına almadın' diye. O Antalya Cumhuriyet Başsavcısı'nı güya küçük düşürüyor, kendini yüceltiyor\" dedi. Duruşma sonrası Silivri Adliyesi önünde basın açıklaması yapan Zafer Partisi Genel Başkan Vekili Prof. Dr. Ali Şehirlioğlu ve Parti Sözcüsü Azmi Karamahmutoğlu, davanın hukuki değil siyasi bir dava olduğunu belirtti. Şehirlioğlu duruşmada \"aslında ortada olmayan bir davanın\" görüldüğünü belirterek, Özdağ'ın alelacele ve hukuka aykırı biçimde tutuklandığını, asıl tutukluluğun gerekçesinin geçen yılki Kayseri olaylarıyla ilgili tweetler olduğunu söyledi. \"Bugünün tek güzel tarafı, Genel Başkanımızın sağlıklı olduğunu görmek oldu\" diyen Şehirlioğlu, Özdağ'ın mahkeme salonunda tarihi bir savunma yaptığını, Türk milletinin tarih boyunca ödediği bedelleri ve vatanın nasıl kazanıldığını anlattığını ifade etti. Parti Sözcüsü Karamahmutoğlu dava konusunun Antalya'da yapılan bir konuşmadaki siyasi eleştiriler olduğunu hatırlatarak, \"AKP Genel Başkanı'nın konuşmasına yapılan eleştiri Cumhurbaşkanına hakaret; başbakanlığı dönemine yapılan eleştiri yine Cumhurbaşkanına hakaret sayılıyor. Bu kabul edilemez\" dedi. Duruşmanın dört ay sonraya ertelenmesinin \"Zafer Partisi Genel Başkanı'nın siyasetten uzaklaştırılması\" amacı taşıdığını öne süren Karamahmutoğlu, \"hükümetin PKK ile yürüttüğü görüşmelerde yaşanan sıkıntılar nedeniyle, Özdağ'ın susturulmak istendiğini\" ifade etti.", "summary": "Zafer Partisi lideri Ümit Özdağ’ın sağlık sorunları nedeniyle duruşması 8 Temmuz’a ertelendi; kendisi hem \"halkı kin ve düşmanlığa tahrik\" hem de \"Cumhurbaşkanına hakaret\" suçlamalarıyla yargılanıyor ve davaların siyasi amaçlı olduğunu savunuyor."}
{"text": "Türk vatandaşlarının Schengen vizesi almakta karşılaştığı zorluklar devam ederken Avrupa Parlamentosu'ndan (AP) üye ülkelere \"kapasite artırma\" çağrısı geldi. Türkiye, vize sorununun aşılması için Avrupa Birliği (AB) üyesi ülkelerle ikili temaslarını sürdürse de bunların sahaya olumlu yansıması henüz hissedilmiş değil. AP, AB Komisyonu'nun yıllık ülke raporunu (eski ilerleme raporu) temel alarak hazırladığı Türkiye Raporu'nda bu soruna da değindi. AP raporunda, Türk vatandaşlarının Schengen başvurularında \"talepteki belirgin artış ve sistemin kötüye kullanılması korkusu\" nedeniyle sorunlarla karşılaştığı, bundan \"üzüntü duyulduğu\" belirtiliyor. Yirmi yedi sayfalık belge, AP'nin Strasbourg'daki merkezinde 6 Mayıs'ta tartışılacak, 7 Mayıs'ta oylanarak nihai halini alacak. AP Türkiye Raportörü Nacho Sanchez Amor tarafından kaleme alınan belgede, vizelere erişimin iyileştirilmesi konusundaki siyasi kararlılığa dikkat çekiliyor. Belgede \"kalan teknik ve idari engellerin ele alınması için her iki tarafa da yoğun çaba göstermeleri\" çağrısında bulunuluyor. Raporda, AB ülkelerine yönelik çağrı ise \"AP, üye devletleri bu konuya ayrılan kaynakları artırmaya çağırır\" şeklinde ifade ediliyor. AB'nin verilerine göre 2022'de Türkiye'den Schengen vizesi için 778 bin 409 başvuru yapıldı. Bunlardan, 504 bin 220'si çok girişli olmak üzere 645 bin 842 başvuruya olumlu yanıt verildi. Bu da ret oranının %15.7 olduğuna işaret ediyor. AB'nin geçen yıl yayınladığı son istatistiklere göre ise 2023'te Türkiye'den Schengen vizesi için 1 milyon 55 bin 885 başvuru yapıldı. Bunlardan, 612 bin 841'i çok girişli olmak üzere, 867 bin 646'sına olumlu yanıt verildi. Yani %16.1 oranında ret verildi. AB ülkelerinin, AP belgesine de yansıyan \"sistemin kötüye kullanılması endişesi\" de bazı verilere dayanıyor. BBC Türkçe'ye konuşan bir AB yetkilisi, 2023'te, Schengen vizesi alarak yasal yollarla giriş yaptıktan sonra iltica başvurusunda bulunan 103 bin Türkiye vatandaşı tespit edildiğini söyledi. Aynı yetkili, bunlara ek olarak Schengen Bölgesi'ne girip çıkış yapmayan Türklerin sayısının \"azımsanmayacak düzeyde\" olduğunun altını çizdi. Schengen vizesine erişim konusundaki sıkıntılar Türk medyasında sıklıkla işleniyor. Son dönemde \"bazı ülkelerin Türk vatandaşlarına vize kapılarını kapattığı\" yönündeki iddialar da haberlere konu oldu. AB'nin Türkiye Delegasyonu tarafından 2 Mayıs'ta yapılan yazılı açıklamada ise bu iddialar yalanlanarak \"Aslında Schengen konsoloslukları, salgın öncesi rakamları önemli ölçüde aşarak rekor sayıda vize başvurusunu işleme almaktadır\" denildi. Avrupa Parlamentosu, belgede ayrıca vize kolaylığı tedbirlerine destek beyanında bulunuyor. Bu destek özellikle ticari faaliyetler ve öğrenci değişim programı Erasmus üzerinde yoğunlaşıyor. AP'nin vize muafiyeti konusunda aynı çizgide olduğunu söylemek ise zor. Diğer Avrupa Birliği kurumları gibi AP de olası bir vize muafiyeti için adım atması gerekenin Türkiye olduğu görüşünde. AP'nin bu konudaki görüşü metne şu ifadelerle yansıtıldı: \"AP, Türkiye'nin vize serbestisi için gerekli ölçütleri karşılama yönünde hiçbir ilerleme kaydetmemiş olmasından derin bir üzüntü duyduğunu belirtir; Türk makamları, AB vize politikasına uyum sağlarken, açık şekilde bekleyen altı kriteri tüm AB üyelerine karşı ayrımcılık yapmaksızın tam olarak yerine getirir getirmez vize serbestisi sürecini en kısa sürede başlatmaya hazır olduğunu yineler.\" Türkiye'nin vize muafiyeti için karşılaması gereken 72 kriterden henüz yerine getirmediği son altı kriter şunlar: Avrupa Parlamentosu'nda tartışılacak belgede sadece vize konusu yok. AB süreci bağlamında Türkiye'deki tüm gelişmeleri ele alan belge, özellikle insan hakları, demokrasi ve hukukun üstünlüğü konusundaki eleştirileriyle dikkat çekiyor. Bu alanlardaki eleştirilerin önemli bölümü yıllardır tekrarlanıyor. AB'ye katılım kriterlerinin mutlak olduğu ve müzakereye açık olmadığı hatırlatılıyor, mevcut şartlarda müzakere sürecine dönülmesinin mümkün olmadığı vurgulanıyor. Bununla birlikte daha yakın, dinamik ve stratejik bir ortaklık için çalışmaya devam edilmesi isteniyor. Belgede Türkiye'nin stratejik ve jeopolitik öneminin altı çizilmekle birlikte, \"Katılım sürecinde kestirme yollar yoktur ve katılım sürecinin özünde yer alan demokratik ilkeleri tartışmaktan kaçınmak için hiçbir argüman ileri sürülemez\" mesajı veriliyor.", "summary": "Avrupa Parlamentosu, Türk vatandaşlarının Schengen vizesine erişimde yaşadığı zorluklara dikkat çekerek AB ülkelerine kaynak artırma çağrısı yaptı; aynı zamanda Türkiye’nin vize muafiyeti için kalan altı kriteri hâlâ yerine getirmediğini vurguladı."}
{"text": "Kalan yemekleri yeniden ısıtmak, bazı hallerde sağlık riskleri yaratabilir. Yiyeceklerinizi güvenle saklamanıza ve besin kaynaklı hastalık risklerini azaltmanıza yardımcı olmak için uzmanların tavsiyelerini derledik. Yiyecekleri uzun süre dışarıda bırakmayın Kalan yemekleri oda sıcaklığında iki ila dört saatten fazla dışarıda bırakmayın. Pirinçli yemekler içinse bu süre bir saate düşüyor. Bu sürede pirinçteki sporlar zararlı bakteriye (bacillus cereus) dönüşebilir. Paket servisle evinize gelen pilavı tekrar ısıtmayın. Paket serviste yer alan pilav, genellikle gıda firmaları tarafından önceden pişirilmiş şekilde satın alınır. Bu da tekrar ısıtmayı riskli hale getirir. Satın alındıktan veya teslimattan hemen sonra yenmesi en iyisidir. Evde pişirilen yiyecekleri buzdolabında çok uzun süre saklamayın Öğün fazlalarını 24-48 saat içinde tüketin veya yakında yemeyi planlamıyorsanız da dondurucuya koyun. Donmuş haldeki tavukları sıcak suyla çözmeye çalışmayın Böyle yapılması halinde eşit olmayan bir çözülme yaşanabilir, etin bazı bölümleri riskli hale gelebilir. Tavuğu her zaman buzdolabında çözmeye dikkat edin ve çözüldükten sonra da iyice pişirin. Kümes hayvanlarındaki Campylobacter bakterileri ciddi mide sorunlarına, kusmaya ve hatta doktor müdahalesine neden olabilir. Yiyecekleri tekrar ısıtmadan önce mutlaka buzdolabında saklayın Araştırmalar, yiyecekleri buzdolabında (5°C veya altında) tutmanın zararlı patojenlerin oluşmasını sınırladığını gösteriyor. Yiyeceklerinizi buzdolabına sıcak koymayın Yiyecekleri henüz sıcakken buzdolabına koymak, buzdolabınızın sıcaklığını yükselterek diğer yiyeceklerin bozulmasına yol açabilir. İdeal olarak, yiyeceklerinizi oda sıcaklığında bir süre bırakın ve soğuduktan hemen sonra buzdolabına koyun. Sıcak iklimlerde, yiyecekler dışarıda ne kadar az zaman geçirirse o kadar güvenli olur. Tehlikeli dereceleri bilin 8 ila 63 derece arasında bakteriler hızla çoğalır. Buzdolabınızı 5°C'nin altında tutmak gıda zehirlenmesini önlemeye yardımcı olur. Eksi 18 derecede dondurulan gıdalarda bakteri aktivitesi durur. Ancak, bakteriler dondurma sırasında ölmez, yiyecekler çözüldükten sonra yeniden canlanabilirler. Yiyecekleri son kullanma tarihine kadar dondurabilirsiniz. Örneğin kolay çözülen bir gıda olan ekmeği dondurmak ömrünü uzatır. Dondurulmuş gıdayı pişirmeden önce tamamen çözdürün Yemekte kullanacağınız dondurulmuş gıdaları, ürüne bağlı olarak pişirmeden 24 saat öncesi buzdolabında çözdürmeye başlayın. Bütün tavuk gibi daha büyük ürünler daha uzun süre çözülürken, daha küçük porsiyonlar daha hızlı çözülür. Bazı yiyecekler mikrodalgada çözülebilir, ancak söz konusu besine yönelik talimatlara göre hareket etmek en iyisidir. Buzdolabında çözdürmek genellikle daha güvenli kabul edilir. Yiyecekleri pişirmeden önce tamamen çözüldüğünden emin olun Kısmen çözülmüş yiyecekler eşit olmayan şekilde pişebilir ve bu da zararlı bakterilerin hayatta kalmasına yol açabilir. Kalan pirinçli gıdayı 24 saat içinde tüketin Pirinç, pişirme işleminde de ölmeyebilecek bacillus cereus sporları içerebilir. Pirinçli yemeği, derhal soğutmak ve buzdolabına koymak riski azaltır. Ancak sonrasında tekrar ısıtma yalnızca bir kez yapılmalıdır. Hassas kişiler için yiyecekleri tekrar ısıtırken ekstra dikkatli olun Zayıf bağışıklık sistemine sahip kişiler, hastalığı olanlar, hamile kadınlar, küçük çocuklar ve ileri yaştaki kişiler, gıda kaynaklı hastalıklara yakalanma açısından daha yüksek risk altındadır. Yiyecekleri buhar buhar tütene kadar pişirin Yiyecekleri mikrodalgada çözüyorsanız, eşit şekilde çözülmesini sağlamak için arada işlemi durdurarak karıştırın.", "summary": "Kalan yemekleri tekrar ısıtmak bazı durumlarda sağlık riski oluşturabilir; yiyeceklerin güvenli saklanması, uygun sürede tüketilmesi ve doğru şekilde çözdürülüp ısıtılması gıda zehirlenmelerini önlemek için hayati öneme sahiptir."}
{"text": "ABD Başkanı Donald Trump, Ukrayna'da altı hafta süren ateşkes müzakerelerinden dolayı Rusya Devlet Başkanı Vladimir Putin'e 'çok kızgın olduğunu' söyledi. NBC News ile mülakatında Trump, Rus liderin, Ukrayna Cumhurbaşkanı Volodimir Zelenskiy'nin \"güvenilirliğini sorgulamasına\" öfkelendiğini kaydetti. Kremlin yönetimi ise \"ABD ile çalışmaya devam ettiklerini\" belirterek Trump'a yanıt verdi. Kremlin sözcüsü Dmitry Peskov, \"Her şeyden önce ilişkilerimizi inşa etmek için ABD tarafıyla çalışmaya devam ediyoruz\" dedi. Putin ile Trump arasında bu hafta bir telefon görüşmesi planlanmadığını belirten Peskov, ancak \"gerekirse\" Putin'in böyle bir görüşmeye açık olduğunu söyledi. Trump 30 Mart'ta verdiği röportajda, Putin'in ateşkes anlaşmasın yanaşmaması durumunda, Rus petrolünü alan ülkelere yüzde 50 gümrük vergisi uygulama tehdidinde bulundu. Trump, \"Eğer Rusya ve ben, Ukrayna'da kan akmasını durduracak bir anlaşmaya varamazsak ve eğer ben bunun Rusya'nın hatası olduğunu görürsem, Rusya'dan çıkan tüm petrole yönelik ilave vergiler uygularım\" dedi. Trump'ın sözleri Rus medyasında da yankı buldu. Kremlin yanlısı Moskovsky Komsomolets gazetesi, ABD başkanını eleştiren bir yazı yayımlayarak, Trump'ın Ukrayna'nın Rus enerji altyapısını vurmasını engelleme \"taahhütlerini\" yerine getirmediğini savundu. Bu açıklamalar, Trump'ın Putin'e yönelik şimdiye kadarki konuşmalarının tonunda ciddi bir değişim olduğu anlamına geliyor. Avrupalı liderler, Ukrayna müzakereleriyle ilgili Trump'ın Putin'e sıcak mesajlar vermesine dönük endişelerini iletiyordu. Son altı haftada dünya, ABD-Ukrayna-Rusya ilişkilerinde önemli gelişmelere sahne oldu. Trump önce Zelenskiy ile Beyaz Saray'da dünyayı sarsan bir tartışmaya girişti. Ardından Putin'in taleplerine yeşil ışık yaktığı anlamına gelen bir tavır sergiledi. Bugünkü açıklamalar, ABD'nin Rusya'ya yönelik \"tehditkar\" bir söyleme geçiş yapması açısından dönüm noktası teşkil edebilir. Trump mülakatta ayrıca, Rusların kendi kızgınlığından haberdar olduklarını söyledi, ancak \"Putin'le iyi ilişkileri olduğunu\" da vurgulamayı ihmal etmedi. Trump, \"Eğer doğru adımı atarlarsa kızgınlığım hızlıca geçer\" dedi. Trump, Putin ile bu hafta tekrar görüşeceğini de ekledi. Gümrük vergileriyle ilgili yeni açıklamalarda bulunan Trump, bu hafta açıklayacağı yeni ticari tarifelerin yalnızca ABD ile en büyük ticaret açığına sahip ülkeleri değil, tüm ülkeleri etkileyeceğini söyledi. Trump, Çarşamba günü \"Amerika'nın Kurtuluş Günü\" olarak adlandırdığı günde büyük çaplı ithalat vergilerini açıklamaya hazırlanıyor. Bu önlemler, Washington'un daha önce alüminyum, çelik ve araçlara uyguladığı gümrük vergilerinin yanı sıra, Çin'den gelen tüm mallara yönelik artırılmış vergilerin üzerine eklenecek. Trump, başkanlık uçağı Air Force One'da gazetecilere yaptığı açıklamada tarifelerle ilgili olarak, \"Bütün ülkelerle başlarsınız\" ifadelerini kullandı. Ancak yönetiminin, diğer ülkelerin ABD'ye davrandığından \"çok daha cömert\" ve \"daha nazik\" olacağını söyledi. Trump geçen hafta gümrük vergilerinin azaltabileceğini öne süren bir açıklama da yapmıştı. Beyaz Saray ekonomi danışmanı Kevin Hassett de kısa süre önce Fox Business kanalına yaptığı açıklamada, gümrük vergilerinin ABD ile en büyük ticaret açıklarına sahip 10 ila 15 ülkeye odaklanacağını, ancak bu ülkeleri isimlendirmediğini söylemişti. Trump, gümrük vergilerini ABD ekonomisini adaletsiz rekabetten korumanın ve Amerika için daha iyi ticaret şartları elde etmenin bir yolu olarak görüyor. Hafta sonu boyunca Trump'ın danışmanları, planlanan gümrük verilerinin trilyonlarca dolar gelir sağlayabileceği ve ABD'de istihdam yaratabileceği görüşünü yineledi. Baş ticaret danışmanı Pete Navarro, tarifelerin getireceği büyük gelirleri işaret etti. Tüm otomobil ithalatına uygulanacak verginin, 240 milyar dolarlık bir ticaretten 100 milyar dolar gelir sağlayabileceğini belirten Navarro, planlanan tüm gümrük vergilerinin, ABD'nin toplam mal ithalatının yaklaşık beşte biri değerinde, 600 milyar dolar gelir getirebileceğini ekledi. Beyaz Saray'ın geçen hafta yayımladığı bir bilgi notu, tüm ithalata uygulanacak yüzde 10'luk bir gümrük vergisinin ABD'de neredeyse 3 milyon iş yaratabileceğini öne sürdü. Öte yandan bir ticaret savaşı ihtimali piyasaları tedirgin ediyor ve ABD'de bir durgunluk korkusu yaratıyor. Pazartesi sabahı Asya'da Japonya'nın Nikkei 225 endeksi yaklaşık yüzde 4 oranında düştü, Hong Kong'daki Hang Seng yüzde 1,2 gerilerken Güney Kore'nin Kospi endeksi yaklaşık yüzde 2,5 kayıp yaşadı. Bu durum, ABD ile ticaret politikaları konusunda anlaşmaya çalışmak isteyen tüm ülkeler için riskleri artırıyor, buna İngiltere de dahil. Ancak AB ve Kanada gibi diğer bölgeler, misilleme olarak bir dizi ticaret önlemi hazırladıklarını duyurmuştu.", "summary": "Donald Trump, Ukrayna’daki ateşkes müzakerelerinde başarısız bulduğu Vladimir Putin’e sert tepki gösterirken, Rusya’ya yönelik ticari tehditler savurdu; ayrıca tüm ülkelere yönelik yeni ithalat vergileri açıklayacağını duyurdu. Kremlin, ABD ile çalışmaya devam edeceklerini belirtirken, Trump'ın açıklamaları ABD-Rusya ilişkilerinde ton değişimine işaret ediyor."}
{"text": "Yıl başından beri yükselişte olan altının onsu 22 Nisan'da dolar karşısında yüzde 2'nin üstünde artarak bir rekor daha kırdı 3 bin 500 doları gördü. Yeni rekor ABD Başkanı Donald Trump'ın, ABD Merkez Bankası (Fed) Başkanı Jerome Powell'ı eleştirip faizleri düşürmesi gerektiğini söylemesinin ardından geldi. Altın bir önceki rekorunu 16 Nisan'da 3.300 doları aşarak kırmıştı. Avustralya bankası ANZ de aynı gün, altında yıl sonu beklentisini 3 bin 600 dolara çıkarmıştı. Reuters'a konuşan Saxo Bank emtia stratejisi başkanı Ole Hansen, Trump'ın tetiklediği ticaret savaşına ek olarak son dönemde bankaların altın fiyat beklentilerini yükseltmesinin de bu artışta etkili olduğunu söyledi. ABD Başkanı Donald Trump'ın Çin, Meksika ve Kanada'ya uygulayarak başladığı, daha sonra bunu yüzlerce ülkeyle genişlettiği ve son olarak bir kısmını 90 günlüğüne dondurduğu gümrük vergileri, küresel piyasalarda büyük çalkantıya neden oldu. Dünya genelinde pek çok borsa ve büyük şirket değer kaybederken dolar da diğer para birimleri karşısında geriledi. Doların değer kaybıyla birlikte altın da dolar cinsinden yükselmiş oldu. Türkiye'de ise 22 Nisan'da serbest piyasada Cumhuriyet altını satış fiyatı 28 bin TL'yi, 24 ayar gram altın 4 bin 280 TL'yi aştı. Yatırım bankası Goldman Sachs, 17 Şubat'ta 2025 yıl sonu altının ons fiyat öngörüsünü 3 bin 100 dolara yükseltmişti. 27 Mart'ta ise tahminini 3 bin 300 dolar olarak revize etmişti. Altın bu fiyatlara bankanın tahmininden çok daha hızlı bir şekilde ulaştı. Bloomberg'e göre artık pek çok banka altının 2026 ortasına kadar 4 bin dolara geleceğini tahmin ediyor. Peki bu yükseliş devam edecek mi? Bu makalede Google YouTube içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. YouTube paylaşımının sonu BBC Türkçe'nin sorularını yanıtlayan altın ve para piyasaları uzmanı Mehmet Ali Yıldırımtürk'e göre rekorların ardındaki en büyük etken, ABD Başkanı Donald Trump'ın ticaret savaşlarına dair açıklamaları. \"Altın fiyatları bu yıl, ekonomik veriler, faiz indirimleri gibi finansal gelişmelerle değil Trump'ın ticaret savaşını körükleyen ifadelerinin yarattığı belirsizlik ortamıyla şekilleniyor\" diyor Yıldırımtürk. ABD Başkanı Trump, 20 Ocak'ta göreve geldikten hemen sonra Çin, Kanada ve Meksika'ya gümrük vergisi uygulayacağını ilan etmişti. Daha sonra Avrupa Birliği'ne de bir gümrük vergisi açıkladı. Çin başta kömür olmak üzere ABD mallarına uyguladığı farklı vergilerle misillemeyle karşılık verdi. Avrupa Birliği ve Kanada da AB'ye karşı ek gümrük vergisi paketleri açıkladı. Trump, tüm çelik ve alüminyum ithalatına da 4 Mart'ta başlamak üzere yüzde 25 vergi koydu. Daha sonra da ABD'ye ithal edilen tüm mallar için en az yüzde 10'luk bir gümrük vergisi getirdi. 2 Nisan'da pek çok ülkeye ek gümrük vergileri açıklayan Trump, daha sonra bunları 90 günlüğüne erteledi. Çin'e yönelik vergiler ise ertelenmeyerek uygulamaya girdi. Çin de ABD'ye benzer bir oranda gümrük vergisi uygulamaya başladı ve böylece ABD'nin Çin'den gelen ürünlere vergisi yüzde 145'e, Çin'in ABD'den gelen ürünlere vergisi yüzde 125'e yükseldi. Küresel piyasalar ise ABD'nin yeni gümrük vergilerinin ardından büyük bir düşüş yaşadı. Altın ve para piyasaları uzmanı Şirin Sarı, altın talebinin \"siyasi, ekonomik, jeopolitik nedenler dolayısıyla dünya çapında tabana yayıldığını\" söylüyor. Sarı'ya göre \"Orta Doğu'da ateşkese dair ümitlerin azaldığı, Rusya - Ukrayna arasındaki barışın zorluğunun anlaşıldığı\" gergin jeopolitik ortam altının fiyatını etkileyen faktörler arasında. Şirin Sarı, Amerikan Merkez Bankası FED'in yıllık yüzde 2 faiz hedefinden uzaklaşmış olmasının da altının yükselişinde önemli bir faktör olduğunu düşünüyor: \"Ocak ayında beklenenden yüksek gelen ABD enflasyonu ve yeni gümrük vergilerinin enflasyona işaret etmesi, Merkez Bankası'nın faiz indirimi takvimini olumsuz yönde etkileyebilir.\" ABD'nin sahip olduğu altınlarını dünyanın en büyük fiziki altın borsası olan Londra Altın Borsası'ndan ABD'ye taşıdığına dair haberler de altına talebin göstergeleri arasında. Londra'dan aktarılan altınlarla da beraber New York'taki COMEX borsasındaki altın miktarı Trump'ın seçilmesinden beri yüzde 116 arttı. Altına en büyük talep bir süredir merkez bankalarından geliyor. Başta Çin olmak üzere Rusya, Polonya, Hindistan, Türkiye merkez bankalarının altın alımları devam ediyor. Şirin Sarı, özellikle Çin ve Rusya'daki kendini güvensiz hisseden iç piyasalarda altın talebinin yükseldiğini vurguluyor. Bireysel yatırımcılar dışında kurumsal yatırımcıların da altına artan talebi söz konusu. Özellikle Çin, ülkede bulunan sigorta şirketlerine varlıklarının yüzde 1'ini altına çevirebilmeleri iznini verdi. Hem ABD'de hem de dünyada belirsizliğin hakim olduğu bir ortamda, altının güvenli liman özelliği ortaya çıkıyor ve talep artıyor. Talep arttıkça da fiyat yükseliyor. BBC Türkçe'nin konuştuğu uzmanlar, orta ve uzun vadede de altının yükselişinin süreceğini öngörüyor. Kapalıçarşı'nın nabzını tutan esnaflardan biri olan Mehmet Ali Yıldırımtürk, altının 3 bin dolar üzerine çıkacağı beklentisinin içeride de benzer şekilde olduğunu aktarıyor. Yıldırımtürk'e göre, kur korumalı mevduat hesaplarının bu sene sona erecek olması ve yatırım fonlarına getirilen stopaj oranlarındaki artış da vatandaşların altına yönelmelerini destekliyor. Türkiye'de altına talep, yüksek enflasyonun devam edeceği beklentisiyle de ilgili. Merkez Bankası, 7 Şubat'taki enflasyon raporunda yıl sonu beklentisini üç puan yükselterek yüzde 24'e çekmişti. 20. yüzyıl boyunca altın üretiminin başını Güney Afrika çekiyordu. 2007'de ise denkleme yeni bir ülke girdi: O dönemden beri dünyanın en çok altın üreten ülkesi Çin. Bugüne dek 210 bin ton altın yeryüzüne çıkarıldı. 50 bin tonluk rezervin de halen yer altında olduğu biliniyor. Dünyada her yıl ortalama 3 bin ton kadar altın çıkartılabiliyor. Altın madenlerinin çevre ve insan sağlığına yönelik etkileri hala tartışmalı. Özellikle siyanür kullanımı ve su kaynaklarının tüketimi açısından altın madenlerine yönelik itirazlar sürüyor. Türkiye'de de topraklarında altın madeni kurulmasına karşı çıkan Bergamalıların 1990'lı yıllarda başlayan eylemleri bir mihenk taşı oldu. Son yıllarda da, Kaz Dağlarında kurulan Kirazlı altın madenine karşı verilen çevre mücadelesi gündeme geldi. Türkiye'de halen 19 altın madeninde yılda 31 ton kadar altın üretiliyor.", "summary": "Altının ons fiyatı 22 Nisan'da 3.500 doları aşarak rekor kırdı; bu yükselişte Trump’ın Fed’e yönelik eleştirileri, küresel ticaret savaşları, jeopolitik gerilimler ve artan merkez bankası talepleri etkili oldu. Uzmanlara göre belirsizlik ortamı sürdükçe altına olan talep artacak ve fiyatlar orta-uzun vadede yükselmeye devam edebilir."}
{"text": "İç Anadolu'da kayısı, kiraz ve elma, Ege ve Trakya'da üzüm bağları, Karadeniz'de fındık, Çukurova'da narenciye bahçeleri, karpuz ve Doğu Anadolu'da badem, ayva… Hava sıcaklıklarındaki ani düşüşün yol açtığı zirai don ülke genelinde birçok üründe ciddi kayıplara yol açtı. Son beş günde pek çok bölgede sıcaklık sıfırın altına düştü, ilk belirlemelere göre en az 36 kent zirai dondan etkilendi. Ziraat odaları ve üretici birlikleri yaşananı bir afete benzetti. Tarım ve Orman Bakanı İbrahim Yumaklı bunun tarihin en büyük zirai don olaylarından biri olduğunu söyledi. Yumaklı 12 Nisan'da yaptığı açıklamada \"Yer yer sıcaklığın eksi 15 dereceye düştüğü son üç günde, bazı bölgelerde son 30 yılın en düşük sıcaklık değerleri kaydedildi\" dedi. Cumhurbaşkanı Recep Tayyip Erdoğan 15 Nisan'da, hasar tespit çalışmalarının tamamlanmasının ardından durumun daha net ortaya çıkacağını söyledi. Zirai donun nedenlerini ortaya çıkarma amacıyla Meclis Araştırma Komisyonu kurulması kararı alındı. BBC Türkçe Tarım ve Orman Bakanlığı Bakan Müşaviri Dr. Ali Recep Nazlı ve Ziraat Mühendisleri Odası Başkanı Baki Remzi Suiçmez ile zirai donun çiftçiler, hasat ve fiyatlar üzerindeki olası etkisini konuştu. Uzmanlar, birçok üründe \"yok yılı\" yaşanacağını söylüyor. Fiyatların yükselmesi ve enflasyonun da olumsuz etkilenmesi bekleniyor. Cumhurbaşkanı Erdoğan hububat, baklagiller ve yağlı tohumlarda yurt içi gıda arzını olumsuz etkileyecek bir risk olmadığını söyledi. Ancak -17 dereceye düşen sıcaklıklardan dolayı belli bölgelerde kayısı, üzüm, elma, şeftali, nektarin gibi meyve gruplarında farklı derecelerde hasar meydana geldiğini söyledi. Malatya Ticaret Borsası Başkanı Ramazan Özcan, yılda 500 milyon doların üzerinde gelir elde edilen kayısının tamamını kaybettiklerini söyledi. Ulusal Fındık Konseyi (UFK) Yönetim Kurulu üyesi Sebahattin Arslantürk, zirai donun yanı sıra istilacı türler sebebiyle fındık tarımında 200 bin ton civarında bir hasar olduğunu söyledi. Elma üretimiyle öne çıkan Karaman'da -11 dereceye düşen sıcaklıklardan dolayı hasat zarar gördü. Manisa'da Saruhanlı başta olmak üzere Alaşehir ve Salihli'deki üzüm bağlarını don vurdu, Salihli Ziraat Odası Başkanı Cem Yalvaç bazı bölgelerde zararın yüzde yüze yakın olduğunu söyledi. Toprak Mahsulleri Ofisi (TMO) Genel Müdürü Ahmet Güldal ise sosyal medya hesabından yaptığı açıklamada, zirai don afetinin birçok bölgede etkili olduğunu belirtti. Meteoroloji Genel Müdürlüğü, halen yurdun birçok noktasında zirai don riskinin devam ettiğini belirterek üreticileri uyardı. Peki, tarımsal üretimde öteden beri zirai don olayları yaşanırken neden bu kez daha ciddi bir etki yarattı? BBC Türkçe'ye konuşan Tarım ve Orman Bakanlığı Bakan Müşaviri Dr. Ali Recep Nazlı, bu sene geçmiş yıllardan farklı olarak aynı üretim sezonunda üç defa zirai don olayı yaşandığını söylüyor: \"Türkiye'nin büyük bir kısmı etkilendi. Bunlara ek olarak, bazı bölgelerdeki zirai don şiddeti çok yüksek oldu.\" \"Hepsi bir arada yaşanınca, üretim üzerindeki negatif etkisi yüksek oldu. Dolayısıyla biz sadece tek bir don olayı yaşamadık, bir süredir bu durumu yaşıyoruz.\" Nazlı, tüm bunlara rağmen, bu seneki tarımsal üretimin büyük oranda kaybedildiği yorumunu yapabilmek için henüz erken olduğunu belirtiyor. Tarımsal üretimde sigortalama, devlet destekli tarım sigortası TARSİM üzerinden yapılıyor. TARSİM'e kayıtlı çiftçilerin sigorta bedelini, yüzde 50 ila 67 arasında devlet karşılıyor. Ancak Türkiye'de çiftçilerin sigortalılık oranı oldukça düşük. Nazlı, bitkisel üretimde tarımsal sigortalılık oranının yüzde 23, seracılıkta ise yüzde 25 seviyesinde olduğunu belirtiyor. Suiçmez ise Türkiye'de Ziraat Odaları Birliği'ne bağlı 5,5 milyon çiftçi olduğunu söylüyor. Bunların sadece 2,3 milyonu Çiftçi Kayıt Sistemi'ne kayıtlı bulunuyor. Dolayısıyla, Türkiye genelinde bir milyondan fazla çiftçi TARSİM'e kayıtlı değil. Peki, sigortalı olmayan çiftçilerin zararı ne olacak? Cumhurbaşkanı Erdoğan, zirai don sigortası olmayan çiftçilerin zararının da hasar oranına göre karşılanması için çalışmaların başladığını belirtti. Erdoğan, \"Hükümetimizin tüm imkanlarıyla, tüm kapasitesiyle bu zor günlerinde çiftçilerimizin, üreticilerimizin yanında olduğunun bilinmesini istiyorum\" dedi. Nazlı, 2021 yılındaki kuraklık sonrasında da benzer uygulamanın hayata geçtiğini hatırlatarak destek mekanizmalarının belirlenmesi için zararının boyutunun netleşmesi gerektiğini kaydediyor: \"Tarım bakanlığı teşkilatı ve TARSİM uzmanları şu anda sahada çalışıyor. Zararın boyutları, ne kadarlık bir alanı ve ürünü etkilediği ortaya çıktıkça, nasıl bir yol izleneceği de netleşecektir.\" BBC Türkçe'ye konuşan Ziraat Mühendisleri Odası Başkanı Baki Remzi Suiçmez, çiftçinin kaybını düşük göstermeyen, gerçekçi tespitler yapılması gerektiğini belirtiyor. 21-25 Şubat'ta Hatay, Adana ve Mersin'de yaşanan zirai donun hasar tespitinin bile henüz tamamlanmadığını söyleyen Suiçmez, vakit kaybetmeden çiftçiye ödeme yapılması gerektiğini söylüyor: \"Üretimin azalması, gıda fiyatlarının daha da artması ve bazı ürünlerde ihracat gelirlerinin azalması gibi ciddi sonuçları olacak.\" \"Tüm bunları düşünerek, gelecek yıllarda da üreticinin ayakta kalmasını sağlayacak şekilde ek desteklerin verilmesi gerekiyor.\" 2014 yılında yaşanan büyük zirai don olayından sonra da tarımsal üretimin toparlanmasının zaman aldığını söyleyen Suiçmez, iklime bağlı bir sektör olan tarımın, özel olarak korunması gerektiğini belirtiyor. Tarımı olumsuz etkileyen iklim olaylarının geçmişte olduğu gibi gelecekte de yaşanacağını belirten Suiçmez, politikaların yetersiz kaldığını savunuyor: \"Tarım Kanunu'na göre tarıma toplam destek bütçesi gayri safi milli hasılanın yüzde birinden az olamaz.\" \"Buna göre 615 milyar TL'lik bir destek gerekirken, bütçe kanunu ile tarıma verilen destek 135 milyarda kaldı. Bu destekler bir yıl sonra ödeniyor ve geç ödenen destek, enflasyona karşı eriyor.\" \"Don etkisiyle fiyatların artmasını bekleyebiliriz ama gıda enflasyonunun nedenini dona bağlama kolaycılığına düşmemeliyiz. Don olmadan da sebze meyve fiyatları zaten yüksekti.\" Çiftçilerin üretimde bulunmak için bankalardan ve Tarım Kredi Kooperatiflerinden kredi aldığını söyleyen Suiçmez, çiftçi borçluluğunun arttığını kaydediyor: \"BDDK'nın son verilerine göre, çiftçilerin toplam kredi borcu 950 milyarı buldu. Ayrıca haciz ve icraya konan takipteki kredi oranı, geçen yıla göre iki kat oranında artarak 4,9 milyar TL oldu. \" \"Yıllardır devam eden gıda enflasyonunu çözmemiz gerekirken üstüne donun eklenmesi, bundan etkilenen üreticilerin alandan çekilmesine yol açacak.\" \"Dışa bağımlılığa dayalı, desteklerin az olduğu, özelleştirmeler nedeniyle alanın tümüyle serbest piyasaya bırakıldığı bu modelin değiştirilmesi gerekir. Bunun üzerine iklim etkilerine yönelik ek önlemlerin alınması gerekir.\" Türkiye Odalar ve Borsalar Birliği (TOBB) Başkanı Rıfat Hisarcıklıoğlu da zirai don felaketinin tarımsal üretimde ciddi hasara yol açtığını söyleyerek, üretimin devamlılığı için çiftçilerin desteklenmesi gerektiğini söyledi. Hisarcıklıoğlu, kamudan ek desteklerin yanı sıra, Ziraat Bankası başta olmak üzere bütün bankalardan borçların faizsiz ertelenmesi talebini dile getirdi. Bu açıklamanın sanayi açısından kritik olduğunu değerlendiren Suiçmez, \"Eğer üretici olmazsa sanayici neyi işleyecek, ihracatçı neyi yurtdışına ihraç edecek?\" diye ekliyor. Bazı çiftçiler don sırasında meyve bahçelerinde ateş yakarak, bazıları ise ağaçlara naylonlar geçirerek önlem almaya çalıştı. Çiftçiler çoğunlukla saman yakma, sulama yaparak ısıyı yükseltme ya da sisleme gibi yöntemlere başvurdu. Nazlı ise sıcaklıkların çok hızlı ve fazla düştüğü durumlarda, bu yöntemlerin etkili olmadığını söylüyor: \"Ayrıca düşük sıcaklığın ne kadar sürdüğü de önemli. Düşük sıcaklık eğer 10-15 dakika sürüyorsa, bunun etkisi çok ağır olmayabiliyor ama birkaç saat sürerse bunun zararı çok belirgin oluyor.\" Tarımın varoluşsal riskleri olduğunu belirten Nazlı, bakanlık ve kurumların bununla mücadele yolları geliştirdiğini, çiftçilere de düzenli eğitim verildiğini söylüyor. Mesela \"Zorlu iklim koşulları ve iklim değişikliği sebebiyle meydana gelen koşullara dayanıklı ürünler yetiştirip geliştiriyoruz\" diyor. Nazlı, don olayının yaşandığı günlerde ürünün üzerine yayılacak kil ürünleri, don pervaneleri ve bitki antifriz ürünleri üzerine de araştırma geliştirme çalışmalarının sürdüğünü kaydediyor.", "summary": "Türkiye'de son günlerde yaşanan yoğun zirai don, en az 36 ili etkileyerek meyve üretiminde büyük kayıplara yol açtı; kayısı, elma, üzüm, fındık gibi ürünlerde hasar büyük.\nUzmanlara göre bazı ürünlerde \"yok yılı\" yaşanabilirken, üretim azalması gıda fiyatlarını ve enflasyonu artırabilir. Tarım sigortası olmayan çiftçilerin zararlarının da karşılanması için çalışma başlatıldı."}
{"text": "İran'ın en büyük ticari limanında 26 Nisan'da meydana gelen patlamada ölenlerin sayısı 70'e yükseldi. Hürmüzgan Valiliği halen 22 kişinin kayıp olduğunu açıkladı. Ülkenin yönetimi de ilk kez patlamaya ihmalin neden olduğunu kabul etti. İran İçişleri Bakanı İskender Momeni, patlamaya \"güvenlik önlemlerine uyulmaması ve ihmalin\" yol açtığını savundu. Momeni, \"suçluların tespit edildiğini\" de söyledi. Patlama, Basra Körfezi kıyısında yer alan Bender Abbas kentindeki Şehit Recai Limanı'nda 26 Nisan öğlen saatlerinde yaşandı. 50 kilometre ötede dahi hissedilen patlama öncesi bir yangın çıktığı kaydediliyor. Dini lider Ayetullah Ali Hamaney, patlamanın nedenine ilişkin kapsamlı bir araştırma yapılması emri verdi. Etkileri kilometrelerce öteden hissedilen patlama, yakınlardaki binaların camlarını ve çatılarını havaya uçurdu; arabalara hasar verdi. Pazartesi günü dahi yangını söndürme çalışmaları devam ediyordu. Yetkililer zehirli gazlar nedeniyle, bölge halkına koruyucu maske takma çağrısı yaptı. İran genelinde 28 Nisan Pazartesi günü bir günlük, Hürmüzgan bölgesinde üç günlük yas ilan edildi. Küresel denizcilik risk firması Ambrey Intelligence'a göre patlama sonrası çıkan yangın, \"İran'ın balistik füzelerinde kullanılacak katı yakıtın yanlış depolanması sonucu\" yayıldı. New York Times gazetesi, isminin açıklanmasını istemeyen bir İran Devrim Muhafızları Ordusu yetkilisinin, füze yakıtı yapımında kullanılan sodyum perkloratın patladığını söylediğini aktardı. Savunma Bakanlığı sözcüsü Rıza Talaeynik ise devlet televizyonuna yaptığı açıklamada, \"bölgede askeri yakıt veya askeri kullanım için ithal-ihraç edilen bir kargo bulunmadığını\" savundu. Devlet medyasında yer alan haberlere göre, görgü tanıkları patlamanın bir yangının ardından meydana geldiğini ve \"yanıcı maddelerin\" depolandığı mühürsüz konteynerlere yayıldığını söyledi. İran'da resmi açıklamalarda, Çin'den ithal roket yakıtının limanda depolandığına dair suçlamalar reddediliyor. Tahran'ın müttefiki Rusya, yangınla mücadeleye yardımcı olmak için uzmanlar gönderdi. İran'da sosyal medyada birçok kişi, büyük miktarda yanıcı maddenin limanda özensiz şekilde depolandığına yönelik eleştirilerini dile getiriyor. İRAN CUMHURBAŞKANLIĞI Cumartesi günkü patlama İranlı ve ABD'li yetkililerin İran'ın nükleer programına ilişkin üçüncü tur görüşmeler için Umman'da bir araya geldikleri sırada meydana geldi. BBC Farsça servisinin aktardığına göre, patlamada çok sayıda cesedin kimlik tespiti yapılamadı. ABD ve İran nükleer müzakerelerin üçüncü turunu 26 Nisan'da yaptı. İran Dışişleri Bakanı Abbas Arakçi ile ABD Başkanı Donald Trump'ın Ortadoğu özel elçisi Steve Witkoff arasında Ummanlı arabulucular vasıtasıyla Muskat'ta yapılan görüşme, Roma'daki ikinci turun ardından geldi. Taraflar buradaki görüşmeyi 'yapıcı' olarak nitelendirmişti. Umman'da Tahran'ın nükleer programına ilişkin dolaylı görüşmelerin üçüncü turunun tamamlanmasının ardından ABD ile hala görüş ayrılıkları olduğunu belirten Arakçi, müzakerelerin bu kez çok daha ciddi geçtiğini söyledi. Trump, İran'ın nükleer silah edinmesini engelleyecek ve ABD ile İsrail'in olası askeri saldırılarını önleyecek bir anlaşma istediğini belirten bir mektubu geçen ay İran'ın dini liderine iletmişti. İran ise nükleer programını tamamen sökmek yerine sınırlamayı, karşılığında ise yaptırımların kaldırılmasını umuyor. Bu hafta sonu Washington'ın koşullarını ortaya koyması bekleniyordu. İran, uranyum zenginleştirmesini içeren nükleer programının nükleer silah geliştirme amaçlı olmadığını, yalnızca enerji üretimi gibi sivil amaçlar için sürdüğünü söylüyor. Ancak küresel nükleer gözlemci Uluslararası Atom Enerjisi Ajansı (UAEA) dahil birçok ülke ve kurum buna ikna olmuş değil. ABD'nin 2018'de resmi adı Ortak Kapsamlı Eylem Planı veya JCPOA olan mevcut nükleer anlaşmadan çekilmesinden bu yana İran, yaptırımları yeniden uygulama kararına misilleme olarak temel taahhütlerini ihlal etti. Yaptırımlar, İran'ın uluslararası piyasalarda petrol satmasını engelledi ve ülkenin 100 milyar dolarlık dış varlıklarını dondurdu. Ülke ekonomisi durgunluğa girdi ve para birimi rekor seviyelere geriledi, bu da enflasyonun yükselmesine neden oldu. 2015'te İran ve ABD, Çin, Fransa, Rusya, Almanya ve İngiltere olmak üzer altı ülke uzun süren müzakerelerin ardından JCPOA'yı kabul etmişti. Donald Trump 2018'de göreve geldiğinde, bunun \"kötü bir anlaşma\" olduğu, kalıcı olmaması ve İran'ın balistik füze programını ele almaması gerekçesiyle anlaşmadan çekilmişti.", "summary": "İran’ın Bender Abbas limanında 26 Nisan’da yaşanan patlamada ölü sayısı 70’e yükseldi, 22 kişi hâlâ kayıp; yetkililer ihmal ve güvenlik eksikliğini neden olarak kabul etti.\nPatlamanın, yanlış depolanan yanıcı maddeler veya roket yakıtından kaynaklandığı iddiaları tartışılırken, olayın ABD-İran nükleer müzakereleriyle aynı gün gerçekleşmesi dikkat çekti."}
{"text": "Dışişleri Bakanı Hakan Fidan, Paris'e yaptığı ziyarette, Fransa'nın Dışişleri Bakanı Jean-Noel Barrot ile görüştü. Cumhurbaşkanı Recep Tayyip Erdoğan ve Fransa Cumhurbaşkanı Emmanuel Macron arasında son dönemde artan telefon trafiğinin ardından gelen ziyarette Suriye, Ukrayna gibi önemli dış politika konularının yanı sıra Türkiye'deki Fransız okullarının statüsü ve ikili ilişkilerdeki sorunlar da ele alındı. Fidan'ın ziyareti inişli-çıkışlı bir seyir izleyen Türkiye-Fransa ilişkilerinin tüm boyutlarıyla müzakere edilmesi ve yeni bir dönemin başlangıcı olup olmayacağını göstermesi açısından önem taşıyordu. Ziyaret, Türkiye'de İstanbul Büyükşehir Belediye (İBB) Başkanı Ekrem İmamoğlu'nun tutuklanması, Fransa'da ise aşır sağcı cumhurbaşkanı adayı Marine Le Pen'e siyasi yasak getirilmesi gibi gelişmelerin yaşandığı bir dönemde gerçekleşmesi açısından da ilgi çekici oldu. Dışişleri Bakanlığı kaynaklarına göre Fidan toplantıda Avrupa'nın yeni güvenlik mimarisinin oluşumunda AB üyesi olmayan ülkelerle olan eşgüdümün artırılmasının önemine değindi. İki bakan Gümrük Birliği'nin güncellenmesini de konuştu. Türk Dışişleri'nin açıklamasına göre, Ekrem İmamoğlu soruşturması ile başlayan protesto süreci de gündeme geldi. Bakan Fidan'ın, \"Türkiye'de son dönemde yaşanan gelişmeler ele alınırken çifte standart uygulanmasının yanlış olduğunu\" belirttiği ifade ediliyor. Fidan'ın ayrıca Marine Le Pen'e işaret ederek yaptığı ve \"Yargı süreçlerinin tamamlanmasının beklenmesi gerektiğini\" ifade ettiği kaydedildi. Türkiye ve Fransa, Afrika başta olmak üzere Kafkasya, Rusya ile ilişkiler ve Doğu Akdeniz gerilimleri gibi konularda karşıt pozisyonda yer aldılar. Fransa ayrıca Türkiye'nin Avrupa Birliği ile ilişkilerinde de önemli karar alma süreçlerinde Kıbrıs Cumhuriyeti ve Yunanistan ile birlikte hareket etmeyi tercih etti. Ancak Kasım 2024 seçimlerini Donald Trump'ın kazanması ve 20 Ocak 2025'ten bu yana küresel sistemde yaşanan büyük değişimler Ankara-Paris arasında yeni bir diyaloğun tesis edilmesine neden oldu. Erdoğan ve Macron, 7 Kasım'da Macaristan'da yüz yüze görüşmelerinden sonra da dört kez telefonda görüş alışverişi yaptılar. İkilinin son konuşması 31 Mart günü gerçekleşti. Cumhurbaşkanı Yardımcısı Cevdet Yılmaz da 27 Mart'ta Paris'te Macron'un daveti üzerine gerçekleşen Ukrayna zirvesine Cumhurbaşkanı Erdoğan'ı temsilen katıldı. İkili görüşmelerde Fransa Cumhurbaşkanı Macron'un 2025 senesi içinde Türkiye'ye bir ziyaret yapması olasılığı da yer alıyor. Ankara ve Paris'te yapılan değerlendirmeler, uzun yıllardır gerçekleşmeyen üst düzey bir ziyaretin ikili ilişkilere güçlü ve yeni bir ivme kazandıracağı yönünde. Ancak İmamoğlu'nun tutuklanmasıyla başlayan gelişmelerin bu ziyaretin kısa vadede olma olasılığını azalttığı da öngörülüyor. Macron, bu gelişmeleri kapsamlı bir açıklamayla eleştirmiş ve Avrupa'nın \"istikrarlı\" bir Türkiye ile işbirliği yapmak istediğini kayda geçirmişti. Ankara, Macron'un açıklamalarına yanıt vermemeyi tercih etmişti. Ziyareti ilginç kılan bir başka unsur ise Fransa'nın aşırı sağcı lider Marine Le Pen'in cumhurbaşkanlığı adaylığını engelleyebilecek bir mahkeme kararını tartışıyor olması. 2027 seçimlerinin önemli adaylarından olan Le Pen, AB fonlarını usulüne uygun olmayan bir şekilde kullanmaktan suçlu bulundu ve 5 yıl süreyle kamu görevine aday olmaktan menedildi. Diplomatik kaynaklardan edinilen bilgilere göre, Fidan'ın Fransız muhatabı ile yapacağı görüşmelerde kültür ve turizm gibi konuların yanı sıra eğitim alanında da ortaklık geliştirilmesi gündemde olacak. Türkiye ve Fransa, 2023 sonundan bu yana eğitim konusunda yaşanan sıkıntıların aşılması için müzakere içindeler. Türk Milli Eğitim Bakanlığı, Türkiye'de faaliyet gösteren ve çoğunlukla Türk öğrencilerin eğitim gördüğü Ankara'daki Charles de Gaulle ve İstanbul'daki Pierre Loti liselerinde kısmi müfredat uyumu ve denetlemeye açıklık talebini ortaya koydu. Bakanlık, karşılıklılık ilkesi uyarınca Fransa'da Türk okulları da açmak istiyor. Milli Eğitim Bakanı Yusuf Tekin, Şubat ayında bu konuyla ilgili yaptığı bir açıklamada, Fransa'ya anlaşma yapma teklifinde bulunduklarını kaydetmişti. Türkiye'deki iki Fransız okulunu meşru kabul etmek karşılığında Fransa'da okuyan Türk çocuklarına Türk kültürü ve dili dersi verilmesi önerisinde bulunduklarını kaydeden Bakan Tekin, ancak Fransa'dan \"Kanunlarımız buna müsaade etmiyor\" yanıtını aldıklarını açıklamıştı. Tekin, Türkiye kanunlarının da bu okulların mevcut durumuyla varlığına izin vermediğini ve anlaşma olmadığı sürece Türk öğrencilerin kaydolamayacağını kaydetmişti. Fidan'ın ziyareti bu sorunun aşılıp aşılamayacağını göstermesi açısından önemli bir eşik olarak değerlendiriliyor. Fidan'ın ziyareti önemli uluslararası gelişmelerin yaşandığı ve NATO'nun önemli bir askeri gücü olarak Türkiye'nin yeni jeopolitik sistemde nasıl bir rol oynayacağının tartışıldığı bir dönemde yapılması açısından da ayrıca dikkat çekici. Rusya'nın Ukrayna'yı işgalinin sonlandırılması ve Avrupa'nın kendi güvenlik mimarisini oluşturması bu başlık altında ele alınan iki önemli konu. Fransa ve İngiltere, son aylarda başlattıkları 27+4 (27 AB ülkesi ile Türkiye, İngiltere, Norveç ve İzlanda) formatındaki girişimlerle kıtanın güvenlik sorunlarının çözümü ve Ukrayna barışının nasıl bir güvenlik garantisiyle çözümleneceğini masaya yatırıyorlar. Diplomatik kaynaklara göre Fidan, her iki konuda vereceği mesajlarla Türkiye'nin bu süreçlerde katkı sağlayacağını Fransız tarafına iletecek. Bakan Fidan'ın Türkiye'nin Avrupa güvenliğinde sahip olduğu kritik önemi vurgulaması ve yeni güvenlik mimarisinin oluşumunda eşgüdümün artırılmasının önemini ifade etmesi bekleniyor. Ancak Türkiye'nin AB'nin savunma sanayi ve güvenlikle ilgili platformlarından \"siyasi\" nedenlerle dışlanıyor olması da Paris görüşmelerinde ele alınacak konular arasında. Buna paralel olarak Fidan'ın, Türkiye-AB ilişkilerinin stratejik bir perspektifte ele alınması çağrısında bulunması ve Ankara'nın Paris'ten beklentilerini aktarması da öngörülüyor. Fidan-Barrot görüşmesinde ele alınacak diğer önemli bölgesel konu ise Suriye olacak. Ankara ve Paris, 8 Aralık'ta Esad'ın devrilmesi ile başlayan yeni dönemde, Şam yönetimine destek oldular ve ülkede istikrarlı bir geçiş dönemi için devreye girdiler. Yeni yönetime destek konusunda aynı görüşte olan Türkiye ve Fransa, IŞİD'le mücadele eden ve ağırlığını Halk Savunma Birlikleri'nin (YPG) oluşturduğu Suriye Demokratik Güçleri'nin (SDG) geleceği konusunda farklı noktadalar. Dışişleri Bakanı Fidan, Ocak ayında yaptığı bir açıklamada isim vermeden Fransa'yı eleştirmiş ve \"Avrupa'daki bazı küçük ülkelerin Amerika'nın şemsiyesi altında söz söylemeye dönük politikalarının kendilerine hiçbir katkısı olmadığını\" kaydetmişti. Fransa, IŞİD ile mücadelenin akamete uğramaması gerektiği düşüncesinde ve Türkiye'nin öncelikleri arasında bu konunun yer almadığı şüphesinde. Buna ek olarak Suriye'deki Kürtlerin haklarının korunması konusunda da duyarlılığını saklamayan Fransa, SDG liderleriyle üst düzey diyaloğunu devam ettiriyor. Türkiye, YPG'yi \"terör örgütü\" olarak tanımlıyor ve kuzey Suriye'den tasfiye edilmesi gerektiğini vurguluyor. Bu kapsamda SDG'nin Şam yönetimiyle imzaladığı ve silahlı güçlerinin Suriye ordusuna entegre edilmesini öngören anlaşmayı destekliyor ancak ihtiyatın elden bırakılmaması gerektiğini kayda geçiriyor. Fidan'ın ziyaret sırasında Suriye ve Suriye'nin komşularının IŞİD ile mücadele için oluşturma aşamasında oldukları yeni mekanizma hakkında bilgi vermesi ve bu konuda Fransa'nın desteğini istemesi de bekleniyor. Suriye, Türkiye, Ürdün, Irak ve Lübnan'ın dışişleri, savunma bakanları ve istihbarat yetkilileri geçen ay Amman'da toplanmış ve IŞİD ile mücadelenin ana hatlarını belirlemişlerdi. İkinci toplantının yakın bir zamanda Türkiye'de yapılması planlanıyor.", "summary": "Hakan Fidan’ın Paris ziyareti, Türkiye-Fransa ilişkilerinde yeni bir dönemin sinyallerini verdi; görüşmede Suriye, Ukrayna, AB süreci ve Fransız okullarının durumu ele alındı."}
{"text": "Hemoroid, basur ya da nam-ı diğer mayasıl. Doğası itibarıyla pek konuşulmayan ama sık görülen, çok da rahatsızlık verebilen bir hastalık. \"Çağımızın hastalığı\" demek yanlış olmaz. Çünkü nedenleri çok tanıdık: Peki, hemoroid nedir, nasıl kaçınabilir ve başımıza gelirse neler yapabiliriz? Atılım Üniversitesi öğretim üyesi ve Genel Cerrahi Uzmanı Doç. Dr. Muharrem Öztaş hemoroidi şu şekilde açıklıyor: \"Genel cerrahi pratiğinde en sık karşılaştığımız, çok ciddi bir toplumsal kesimi ilgilendiren, semptomatik olduğu zaman ciddi iş gücü kaybına da neden olan, hastaların konforunu ciddi bozan bir hastalık.\" Aslında, hastalığa sadece \"hemoroid\" demek teknik açıdan yanlış. BBC Türkçe'ye konuşan Türk Kolon ve Rektum Cerrahisi Derneği Başkanı ve Genel Cerrahi Uzmanı Prof. Dr. Feza Yarbuğ Karakayalı şöyle açıklıyor: \"Hemoroid aslında hepimizde olan bir organ. Anal kanal içerisinde yer alan, damarlardan ve bağ dokusundan oluşan bir organ. 'Hemoridim var' demek yanlış, 'Hemoroidal hastalığım var' demek lazım.\" Doç. Dr. Öztaş da hastalığın mekanizmasını anlatırken, \"Hemoroidin zamanla sarkması, genişlemesi sonrası belirti gösterir hale gelir. Kaşıntı, ağrı, kanama gibi şikayetlere neden olduğu zaman biz buna hemoroidal hastalık diyoruz\" ifadelerini kullanıyor. Sık görüldüğü bilinse de bunu destekleyecek bilimsel bir veri yok. İyi huylu bir hastalık sayıldığından istatistiği tutulmuyor. Dr. Muharrem Öztaş da \"Hemoroidi apandisit, safra kesesi, fıtık ameliyatları gibi düşünün. Bunların hepsi zaten bizim klinik pratiğimizin, poliklinik pratiğimizin yüzde 70-80'ini oluşturan hastalıklar. Dolayısıyla, sıklığını ve yaygınlığını tespit etmek mümkün değil\" diyor. Başkent İstanbul Hastanesi Öğretim Üyesi Prof. Dr. Karakayalı da hemoroidal hastalık şikayetiyle gelen gençlerde artış olduğunu gözlemlediğini söylüyor. \"Bu bir farkındalığın da sonucu olabileceği gibi gençlerdeki işte bu 'çağımızın hastalığı' dediğimiz sedanter [hareketsiz] hayat ve yanlış beslenmeyle daha fazla gençte hemoroidal hastalık görüyoruz.\" Doç. Dr. Öztaş da \"Kişisel tecrübelerime göre daha genç hastalarla daha sık muhatap olmaya başladım, onu söyleyebilirim. Biraz daha yaş geriye çekildi diyebiliriz\" diye konuşuyor. Uzmanlara göre hemoroidal hastalıktan kaçınmak için kabızlığı önlemek kritik önemde. Doç. Dr. Öztaş \"Bizim arzu ettiğimiz şey insanlar tuvalete gitsin. Tuvaletini yumuşak bir şekilde zorlanmadan, ıkınmadan yapsın ve çıksın. Bunu sağlayacak şey de kabızlıktan kaçınmak\" diyor. \"Kabızlığı engellemek için de mutlaka bol lifli gıdalarla beslenmek lazım. Tahıl, meyve ağırlıklı, bol posalı gıdalarla beslenmek, bunun yanında bol sıvı tüketmek ve hareket etmek lazım.\" Prof. Dr. Karakayalı tuvalet alışkanlıklarına dikkat çekiyor; \"Çok uzun süre tuvalette oturmak, gelmediği halde tuvalete gitme alışkanlığı edinmek. İşte ya da ofiste gelen tuvaleti erteleyip, akşamı beklemek ya da ertesi güne ertelemek. \"Tuvalette telefon kullanmak, gazete okumak da hemoroidal hastalığın gelişimi için bir risk faktörüdür.\" Öztaş da \"Karın içi basıncı artıran faktörlerin her biri, oradaki basıncın artmasına neden olur. Mesela kadınlarda gebelik geçici bir faktördür. Dokuz ayda hastalar hakikaten sıkıntılı bir duruma gelebilir ama doğumdan sonra rahatlarlar\" şeklinde konuşuyor. Yaygın kanının aksine, hemoroidal hastalık tedavisinde ameliyat ilk değil, son çare. Doç. Dr. Muharrem Öztaş \"Hastalığın nedenlerinin hepsi tedavide de öncelikle vurguladığımız şeyler\" diyor. \"Önce hastaya kabızlık olup olmadığını sorarız çünkü varsa bunun bir şekilde ortadan kaldırılması lazım. Örneğin, ameliyat ettiğimiz zaman da tekrarlama ihtimali var. Siz bunlara dikkat etmezseniz erken dönemde tekrarlayacaktır.\" \"Hemoroid olduktan sonra hastaların en büyük sıkıntısı, ağrı, kanama ve kaşıntıdır. Hastayı bozan şeyler bunlar. Dolayısıyla, bunları rahatlatmanın yolu da bunlardan geçiyor.\" Hemoroidal hastalığın tedavisinde çok sayıda 'doğal' tedavi de öneriliyor ve pazarlanıyor. Ancak uzmanlar bunlara itibar edilmemesini öğütlüyor. Prof. Dr. Karakayalı \"Hemoridal hastalıkların da farklı tipleri var ve hafife alınacak bir hastalık değil. Hiçbir şekilde bunları önermiyoruz\" diyor. \"Yağları, aktarlardan alınan otlar gibi şeyleri önermiyoruz. Bilmediğimiz şeyleri makat bölgesine sürmek hiçbir fayda getirmeyecektir.\" Dr. Muharrem Öztaş da \"Elimizde yeterince ilaç var, ihtiyaç olursa da cerrahi tedavi var. İlaçla, gerekirse cerrahiyle bunu çözebiliriz, dolayısıyla ek bir arayışa gerek yok\" şeklinde konuşuyor. Prof. Dr. Karakayalı rektal kanamanın çok ciddiye alınması gerektiğini söylüyor. \"Nasıl olsa hemoroidimden oluyor düşüncesi son derece yanlış. Çünkü artık kolon ve rektal kanserlerin yüzde 15'ini 50 yaş altında görüyoruz. Yani 20'li 30'lu yaşlarda rektum kanseri görmek sürpriz değil artık. Rektal kanama olursa hiç tartışmasız hekime başvurmaları gerekiyor.\" Doç. Dr. Öztaş ise \"rektal kanamayla karşılaşan insanların acaba kanser mi oldum diye endişeye kapıldıklarını\" vurguluyor. Öztaş, hastanın yaşından bağımsız olarak gerekli gördüğü durumlarda, örneğin kanser şüphesine işaret eden hallerde doktorun kolonoskopi değerlendirmesi talep edebileceğini söylüyor. Öztaş, \"Zaten 45 yaşından sonra kolonoskopi rutin olarak yapılması gereken bir şey, tarama için\" diye ekliyor.", "summary": "Hemoroid, aslında herkeste bulunan damar ve bağ dokusundan oluşan bir yapının sarkması ve belirti vermesiyle ortaya çıkan bir hastalıktır; kabızlık, hareketsizlik ve yanlış tuvalet alışkanlıkları en önemli nedenleri arasındadır.\nUzmanlar, erken dönemde lifli beslenme, bol su tüketimi ve düzenli hareketle önlenebileceğini, tedavide ise ameliyatın son çare olduğunu vurguluyor."}
{"text": "Teknoloji devi Microsoft'un patronu Bill Gates, BBC'ye yaptığı özel açıklamada, şimdiye dek vakfı üzerinden 100 milyar dolardan fazla bağış yaptığını söyledi. Gates, bağış yapmaya devam edeceğini söyledi. 100 milyar dolar kabaca Bulgaristan ekonomisiyle eşit. Aynı zamanda Tesla'nın sadece bir yıllık satış miktarı. Tesla'nın sahibi Elon Musk şu anda dünyanın en zengini. Bill Gates de yıllarca bu unvanı taşımıştı. Microsoft'un kurucusu, Gates VAkfı'nı eski eşi Melinda ile kurmuştu. Şimdi ise Warren Buffet ile birlikte bu vakıf üzerinden milyarlarca dolar dağıtıyor. Vakfın Mayıs ayındaki 25. Kuruluş yıldönümü öncesi BBC'ye konuşan Gates, bağışlara rağmen günlük yaşamında bir değişiklik olmadığını söyledi: \"Kişisel bir taviz vermedim. Daha az hamburger sipariş etmiyorum ya da daha az filme gitmiyorum.\" Gates tabii özel jetini ve çok sayıdaki evini kullanmaya da devam ediyor. Annesinin kendisine hep \"servetle birlikte, bağış yapma zorunluluğu da gelir\" dediğini anlatan Gates, servetinin \"çok büyük bölümünü\" bağışlamayı düşündüğünü söyledi. Üç çocuğuyla, servetinden onlara ne bırakacağı konusunda \"çok konuştuğunu\" aktaran Gates'e \"Siz öldüğünüzde yoksul mu kalacaklar\" diye sordum. \"Kalmayacaklar\" dedi ve gülümseyerek \"Genel anlamda iyi durumda olacaklar\" yanıtını verdi, bunun yüzde bazında çok yüksek olmadığını ekledi. Bloomberg Milyarderler listesine göre Gates'in serveti 160 milyar dolar ve bu servetin küçük bir yüzdesini bırakması bile, çocuklarını çok zengin kılabilir. Bloomberg'e göre Gates, serveti 100 milyar dolardan fazla olan 15 kişiden biri. Kendisi de sık sık bazı komplo teorileriyle karşılaşan Gates'e, Meta'nın sahibi Mark Zuckerberg'in, Donald Trump'ın başken seçilmesinden sonra bağımsız teyit mekanizmasını ABD'de kaldırmasını sordum. Hükümetlerin ve özel şirketlerin ifade özgürlüğü ve gerçek arasındaki sınırlarda dolaşma biçiminden \"pek etkilenmediğini\" söyledi. Gates \"Bu çizgi nerede çekilmeli, şahsen bilmiyorum ama bu durumla gerektiği kadar iyi başa çıkamadığımızdan kaygılıyım\" dedi. Gates ayrıca, çocukların sosyal medyadan korunması gerektiğini düşündüğünü ve Avustralya'nın 16 yaş altına sosyal medyayı yasaklayarak \"büyük ihtimalle akıllıca bir iş yaptığını\" vurguladı. Bill Gates \"Sosyal medya, bilgisayar oyunlarından bile çok zamanınızı alabilir ve diğer insanların sizi onaylayıp, onaylamadığı konusunda kaygılandırabilir. Dolayısıyla kullanımı konusunda çok dikkatli olmalıyız\" dedi. LAKESIDE OKULU Gates, Trump'ın sağlık bakanlığı görevine atadığı, daha önce aşılarla ilgili yalanlanmış iddiaları yaydığı halde şimdi aşı karşıtı olmadığını söyleyen Robert F Kennedy için de \"insanları yanlış yönlendirdiğini\" söyledi. Bill Gates, yoksul bir yaşamdan gelerek milyarder olmayı başarmış bir isim değil. Babası bir avukat ve annesi şirket yöneticisiydi. Para sıkıntıları yoktu. Ancak, Gates'i 1970'te ilk olarak bilgisayarla karşılaştığı özel okula göndermek, aile bütçesini zorlayan bir durumdu. Bilgisayarı, okulun aile birliği satışlardan ele ettikleri gelirle almıştı. Gates daha sonra, bu bilgisayarda birlikte çalıştığı okul arkadaşlarından Paul Allen ile birlikte Microsoft'u kurdu.", "summary": "Bill Gates, şimdiye dek vakfı aracılığıyla 100 milyar dolardan fazla bağış yaptığını açıkladı; servetinin büyük kısmını bağışlamayı planladığını belirten Gates, çocuklarının ise “iyi durumda” olacağını söyledi.\nGates, sosyal medyanın gençler üzerindeki etkilerine dikkat çekerek 16 yaş altı yasağını desteklediğini ve ifade özgürlüğü ile dezenformasyon arasındaki dengenin hâlâ bulunamadığını vurguladı."}
{"text": "Ekrem İmamoğlu'nun gözaltına alınması ve tutuklanmasıyla başlayan protestoları destekleyenler 2 Nisan'da ülke genelinde boykot yaptı. Özellikle İstanbul'da birçok kafe, restoran ve iş yeri de dükkanlarını açmadı ya da satış yapmadı. Boykot çağrılarına destek veren CHP Genel Başkanı Özgür Özel, \"çok önemli sonuçlar alındı\" sözleriyle nitelendirdiği boykota katılan, destek veren gençlere ve esnafa teşekkür etti. Sosyal medya hesaplarından bir mesaj paylaşan Özel, \"demokratik hak\" olarak tanımladığı boykotların süreceğini belirtti ve şunları ekledi: \"Bugün bir avuç cuntacıya karşı milletin gücünü göstermek için gençlerin çağrısına uyarak bir günlük tüketim boykotu gerçekleştirdik. \"Karşımızdaki cunta ittifakının panik içinde ne hale düştüğünü hep beraber gördük. Yıllardır sokağa çıkamayanlar telaşla sokağa çıkıp yoksul milletin halini görmek zorunda kaldılar.\" Özel daha önce boykot çağrısı yaptığı markaların listelendiği internet sitesini de hatırlatarak \"Milletle inatlaşmak neymiş, milletin Cumhurbaşkanı adayını hapse atmak neymiş bu iktidar anlayacak\" ifadelerini kullandı. Cumhurbaşkanlığı İletişim Başkanı Fahrettin Altun ise X hesabından yaptığı paylaşımda, \"Söz konusu boykot girişimi, siyasal acziyet içindeki ana muhalefet partisinin son dönemde yürüttüğü yıkıcı faaliyetlerin yeni bir halkasıdır. Ancak bu girişim de milletimizin vakur duruşu sayesinde bertaraf edilmiştir\" dedi. Ticaret Bakanı Ömer Bolat \"Boykot çağrısı yapanlara karşı ticaretinde maddi kaybı olanların tazminat davası açabileceğini\" söyledi. İçişleri Bakanı Ali Yerlikaya \"Bu çağrı ekonomik bağımsızlığımıza yönelik bir sabotajdır. Ekonomimize bir darbe girişimidir\" dedi. AKP Sözcüsü Ömer Çelik, Özel'in çağrıya destek vermesini \"siyasi tarihimizdeki en büyük siyasi fanatizm ve sosyal bölücülük\" olarak değerlendirdi. RTÜK Başkanı Ebubekir Şahin 2 Nisan'da yaptığı paylaşımda boykot çağrısını eleştirerek \"Türkiye'nin değerleri ve kazanımları sarsılmaya çalışılmaktadır\" ifadelerini kullandı. Şahin, \"Boykot çağrısında bulunan, boykota destek veren kanallar ve yayınlar izleme değerlendirme uzmanlarımızca takip edilmekte olup, gereği yapılacaktır\" dedi. Türkiye Odalar ve Borsalar Birliği (TOBB) Başkanı Rifat Hisarcıklıoğlu, \"Üreten, istihdam sağlayan, yatırım yapan şirketlerin hedef haline getirilmesi ve boykot yanlış. Şirketlerimiz siyasi tartışmaların dışında tutulmalı\" dedi. Anadolu Aslanları İş Adamları Derneği (ASKON) Genel Başkanı Orhan Aydın, \"Süreci bu boyuta çekmek, ülke ekonomisini hedef almak bir duruş değil aksine akıl tutulmasıdır\" dedi. Türkiye Esnaf ve Sanatkarları Konfederasyonu (TESK) Genel Başkanı Bendevi Palandöken, \"Bu ekonomik zorlukta müşterisine hizmet etmeye çalışan esnaf ve sanatkara destek olunması gerektiğini\" söylerken \"ticaret durdurulmamalı\" çağrısı yaptı. İstanbul Ticaret Odası (İTO) Başkanı Şekib Avdagiç, \"Türkiye'nin yerli ve bağımsız ekonomisinin ürünü ve istihdam kaynağı olan şirketlerine saldırılamaz\" dedi. Müstakil Sanayici ve İşadamları Derneği (MÜSİAD) Genel Başkanı Mahmut Asmalı, boykot çağrılarının \"Yerli ve milli sermayeyi zayıflatmaya ve küresel sermayeye alan açmaya yönelik açık bir girişim\" olduğunu savundu. İstanbul Sanayi Odası (İSO) Yönetim Kurulu Başkanı Erdal Bahçıvan, \"Ülkemizde ticari hayatı sekteye uğratacak, üretim hayatında olumsuz sonuçlar doğuracak çağrılar konusunda dikkatli ve duyarlı olunmalıdır\" dedi. Kamu Emekçileri Sendikaları Konfederasyonu (KESK) ise boykota destek açıklaması yaptı. Peki, bir gün alışveriş yapmamanın ekonomiye nasıl bir etkisi olabilir? Bankalararası Kart Merkezi verilerine göre Türkiye'deki bankalar tarafından verilen kartlarla yurt içinde yapılan harcamalar Şubat ayında 1 trilyon 472 milyar TL oldu. Bu da günlük 52 milyar TL civarı bir harcamaya denk geliyor. Küresel ödeme şirketi World Pay Global'ın raporuna göre Türkiye'deki harcamaların yüzde 27'si de nakit olarak yapılıyor. Bu da eklendiğinde günlük alışverişler kaba bir hesapla yaklaşık 65 milyar TL'ye ulaşıyor. Türkiye İstatistik Kurumu verilerine göre gayrisafi yurt içi hasılanın (GSYH) neredeyse yüzde 60'ı hanehalkı harcamalarından oluşuyor. BBC Türkçe'ye konuşan Altınbaş Üniversitesi'nden Prof. Hayri Kozanoğlu, 2 Nisan'daki tüketimi durdurmanın sembolik bir anlam taşıyacağı görüşünde. Bunun tüketicinin gücünü bir günlüğüne gösterecek fakat uzun vadede sürdürülemeyecek bir eylem tarzı olduğunu söylüyor. Prof. Kozanoğlu, özellikle yoksul insanların çok fazla seçim yapma gücü olmadığını da ekliyor. Öte yandan bu çağrının etkisiz kalmasını isteyen kişilerin alışverişlerini 2 Nisan'da yapma ihtimali de var. Prof. Kozanoğlu, bir günlük harcama kesintisi yerine spesifik hedefi olan boykotların daha başarılı olduğunu belirtiyor. Ülke genelindeki boykot çağrısının yanı sıra Özgür Özel'in de çeşitli şirketlerden alış veriş yapmama çağrısı var. Özel'in boykot çağrısı yaptığı şirketlerin isimlerinin yer aldığı boykotyap.com sitesi iki gün yayında kaldıktan sonra engellendi. Bunun üzerine boykotyap.net sitesi açıldı. Prof. Kozanoğlu, bu listede yer alan ve beyaz yakalı, orta sınıf insanların alışveriş yaptığı yerlerin boykotun etkisini hissetme ihtimalinin daha yüksek olduğunu, sattığı ürünlerin maliyetinden çok personel ve kira gideri yüksek olan zincirlerin ciro düşüşlerinden daha sert etkilendiğini söylüyor. Son yıllarda bu tip şirket odaklı boykotların bazılarının etkisi oldu. Örneğin İsrail'in Gazze'ye saldırıları nedeniyle boykot edilen bazı küresel şirketlerin büyüme tahminleri veya satışları düştü. McDonald's İsrail-Gazze savaşının bazı pazarlardaki performanslarını \"anlamlı bir biçimde etkilediğini\" açıklamış, 2024'ün ilk çeyreğinde dört yıl aradan sonra ilk defa satış hedefini kaçırmış, bunun \"yanlış bilgiler\" nedeniyle olduğunu söylemişti. Şirketin hisseleri de bunun üzerine yüzde 4 değer kaybetmişti. Starbucks'ın satışları da pek çok ülkede İsrail'i protesto amacıyla boykot edilmesinin ardından umulduğu gibi gitmemiş, hisseleri yüzde 7 değer kaybetmişti. Ağustos 2024'te, şirketin CEO'sunun değişeceği açıklandı. Prof. Kozanoğlu dünya genelinde çevreye zarar veren veya hayvan haklarını gözetmeyen bazı şirketlerin de boykotların ardından politikalarında değişikliğe gittiğini ekliyor. Türkiye'de ise boykot listesine eklendikten sonra açıklama yapan tek şirket kahve zinciri Espressolab oldu. Şirket, markalarının arkasında görünmeyen ortaklar veya gizli destekçiler olmadığını belirtti ve \"Biz neden boykot edildiğimizi anlamadık!\" ifadelerini kullandı.", "summary": "Ekrem İmamoğlu’nun tutuklanmasıyla başlayan protestolar kapsamında 2 Nisan’da düzenlenen tüketim boykotuna CHP lideri Özgür Özel de destek verdi; bazı kafe, restoran ve mağazalar kepenk kapattı.\nİktidar ve iş dünyasından boykota sert tepki gelirken, uzmanlar bir günlük eylemin sembolik anlam taşıdığını, ancak hedefli ve uzun vadeli boykotların daha etkili olduğunu vurguluyor."}
{"text": "PKK'ya karşı güvenlik işbirliği konusunda son dönemde ilerlemeler kaydeden Türkiye ve Irak, Suriye'deki IŞİD kamplarından kaynaklanan sorunların çözülmesi için de ortak komite kurma kararı aldılar. Suriye'nin kuzeyinde yaklaşık 10 bin Irak-Şam İslam Devleti (IŞİD) mensubu cezaevlerinde tutuluyor. Bunların sayıları yaklaşık 50 bine varan aile mensuplarının çoğu da farklı kamplarda gözetimde bulunuyorlar. Irak'ın, Suriye'nin kuzeydoğusundaki El Hol ve Roj kampında bulunan Irak vatandaşı IŞİD tutuklu yakınlarını geri alması anlayışı üzerine kurulan anlaşma, Suriye dahil bölge ülkeleri tarafından oluşturulan \"Beşli Mekanizmanın\" faaliyetlerinin önemli ayaklarından birini oluşturması açısından da önem taşıyor. IŞİD kamplarıyla ilgili önemli gelişme, 13 Nisan'da Antalya'da düzenlenen Türkiye-Irak Yüksek Düzeyli Güvenlik Mekanizması toplantısında yaşandı. Dışişleri Bakanı Hakan Fidan ve Irak Dışişleri Bakanı Fuat Hüseyin'in başkanlığında ve iki ülkenin içişleri, savunma bakanlıklarıyla istihbarat yetkililerinin katıldığı toplantıya, Irak'tan Haşdi Şabi ile Irak Kürdistan Bölgesel Yönetimi (IKBY) temsilcileri de yer aldı. Toplantının Suriye, Türkiye, Irak, Ürdün ve Lübnan'ın oluşturduğu \"Beşli Mekanizmanın\" çalışmalarını ilerlettiği ve IŞİD ile mücadele için Suriye topraklarında ortak operasyon merkezi kurma aşamasına gelindiği bir süreçte gerçekleşmesi de önemli bir adım olarak görüldü. Toplantıda alınan kararlar, ortak bir bildiriyle kamuoyuna duyuruldu. Bu kararlar arasında Suriye'deki IŞİD kamplarıyla ilgili olarak \"Suriye'deki el-Hol, Roj ve diğer kamplara bir çözüm bulunmasının aciliyeti nedeniyle, taraflar sorunu ele almak maksadıyla ortak bir komite kurmanın gerekliliğini teyit etmiştir\" ifadelerine yer verildi. Cezaevlerinin ve kampların kontrolü, ABD ile ortaklık ilişkisi içinde olan ve ağırlığını Halk Savunma Birlikleri'nin (YPG) oluşturduğu Suriye Demokratik Güçleri (SDG) tarafından sağlanıyor. Türkiye, ABD'ye uzun süredir \"terör örgütü\" olarak tanımladığı YPG ile işbirliğini kesmesi ve IŞİD ile mücadele konusunda farklı bir yöntem izlenmesi çağrısında bulunuyor. YPG'nin Şam yönetimi ile vardığı anlaşma kapsamında Suriye askeri güçlerine katılmayı kabul etmesi sürecini de yakından takip eden Türkiye, bölge ülkeleriyle geliştirdiği \"Beşli Mekanizma\" aracılığıyla IŞİD ile mücadelenin sekteye uğramaması ve bu örgütün ülkedeki geçiş sürecinden yararlanmaması gerekçesiyle uygun bir platform yaratma arayışında. Bu sürecin ilk aşamalarından birini IŞİD cezaevleri ve kamplarıyla ilgili sorunun nasıl çözüleceği oluşturuyor. Tutuklu bulunan IŞİD üyeleri ve aile mensuplarının yüzde 80 kadarının Irak ve Suriye vatandaşı olduğu kaydediliyor. Bu iki ülkenin vatandaşlarıyla ilgili süreçleri yönetebilmeleri, hem kamplar hem de tutuklu bulunan IŞİD mensupları açısından süreci kolaylaştırabilecek bir unsur olarak görülüyor. Türkiye, bu süreçte her iki ülkeye destek sağlayabileceğini kaydediyor. Antalya Diplomasi Forumu'na (ADF) katılan Irak Dışişleri Bakanı Hüseyin, NTV'ye yaptığı açıklamalarda, Bağdat yönetiminin kendi vatandaşlarıyla ilgili adım atmasıyla ilgili bir sorun olmadığı mesajını verdi. Hüseyin, ailelerin tutulduğu kampların çocuklar ve gençler için \"IŞİD eğitim merkezi\" olarak işlev gördüğünü, buna izin verilmesinin olanaklı olmadığını kaydetti ve ekledi: \"El-Hol kampını çözmek için uluslararası toplumla işbirliği yapmaya çalışıyoruz. Iraklılara gelince, Iraklı ailelerin çoğunu Irak'a geri getirmeye başladık.\" Bu kamplarda Suriye ve Irak dışında özellikle Avrupa ülkelerinden de insanlar bulunuyor ve Türkiye, herkesin kendi ülke vatandaşlarını alması konusunda çağrılarına devam ediyor. Oluşturulacak komite aracılığıyla hem kampların boşaltılması hem de tutuklu bulunan ancak herhangi bir yasal soruşturmadan geçmeyen IŞİD mensuplarıyla ilgili süreçlerin hızlandırılması amaçlanıyor. Bulunacak çözüm, cezaevlerindeki IŞİD'lilerin burada tutulmaları ancak bunların kontrolünün başta Suriye olmak üzere bölge ülkelerinin denetiminde olmasını içeriyor. Antalya'da yapılan Türkiye-Irak görüşmelerinde \"Beşli Mekanizma\" konusundaki çalışmaların da gözden geçirildiği kaydedildi. Ortak açıklamada, bu konuyla ilgili olarak \"Terörizmle mücadeleye ilişkin olarak Suriye ve komşularınca 9 Mart 2025 tarihinde Amman'da başlatılan 'Beşli Mekanizma' bağlamında, Taraflar, Ortak Operasyon Merkezi'nin kurulmasına dair kararlılıklarının altını çizmiştir\" ifadelerine yer verildi. Amman'da bakanlar düzeyinde yapılan toplantıda kararı verilen Ortak Operasyon Merkezi'nin kuruluşuna ve nasıl işleyeceğine ilişkin teknik görüşmelerin geçen hafta içinde Ankara'da yapıldığı bilgisini Dışişleri Bakanı Fidan 13 Nisan'da ADF kapanış basın toplantısında verdi. Bu merkezin en kısa zamanda faaliyete geçeceğini belirten Fidan, terörizmin tüm bölge ülkeleri için ortak tehdit unsuru olduğu mesajını da yineledi. Bu operasyon merkezinin nerede ve nasıl kurulacağına ilişkin henüz resmi bilgi verilmedi. Beş ülkenin askeri ve istihbarat birimlerince çalıştırılacak merkezin, daha ileri aşamalarda IŞİD'e karşı operasyonel faaliyetlerde de bulunması öngörülüyor. Türkiye ve Ürdün'ün askeri ve istihbari kapasite ve yeteneklerinin bu süreçte kritik rol oynayacağı öngörülüyor. Ancak \"Beşli Mekanizmanın\" işlerlik kazanması için ABD ve diğer Batı ülkeleriyle eşgüdüm içinde bulunulması önemli bir aşama olarak değerlendiriliyor. Suriye iç savaşının çıktığı 2011'den sonraki süreçte El Kaide'den kopan bir grubun Suriye ve Irak'ta başlattığı IŞİD, kısa sürede Irak'ın batı ve Suriye'nin doğu bölgelerinde toprak hakimiyeti sağlamış ve terör saldırılarını Avrupa ülkelerine de genişletmişti. ABD liderliğinde kurulan IŞİD'le mücadele koalisyonu 2014'ten bu yana IŞİD'e karşı önemli bir kazanım elde etmiş ve örgüte büyük darbe indirmişti. Örgütün hala bazı unsurlarının Suriye'de varlık gösterdiği biliniyor.", "summary": "Türkiye ve Irak, Suriye’deki IŞİD kampları sorununu çözmek amacıyla ortak komite kurma kararı aldı.\nAntalya’daki Türkiye-Irak Güvenlik Toplantısı'nda, Beşli Mekanizma kapsamında ortak operasyon merkezi kurulması kararlılığı vurgulandı; kamplardaki IŞİD üyeleri ve ailelerinin kontrolünün bölge ülkelerine geçmesi hedefleniyor."}
{"text": "ABD Başkanı Donald Trump, Rusya'nın Ukrayna'nın başkenti Kiev'e yönelik füze saldırısına tepki gösterdi. Truth Social adlı sosyal medya platformundan açıklama yapan Trump, Kiev'e saldırıların \"gereksiz ve kötü bir zamanlamayla\" yapıldığını söyleyerek şunları yazdı: \"Vladimir, DUR! Haftada 5000 asker ölüyor. Gelin barış anlaşmasını halledelim.\" Trump saatler önce aynı platformda Ukrayna Cumhurbaşkanı Volodimir Zelenskiy'i de eleştirerek \"[Zelenskiy] barış imzalayabilir ya da ülkesini tamamen kaybedene kadar bir üç yıl daha savaşabilir\" demişti. Rusya'nın 23 Nisan gecesi Kiev'e yönelik füzeli saldırısında en az sekiz kişi hayatını kaybetti, 77 kişi yaralandı. Ukrayna lideri, 22 Nisan Salı günü düzenlediği basın toplantısında Kiev yönetiminin \"Kırım'da Rus kontrolünü tanımayacağını\" söylemişti. Trump bu yorumları hedef alarak bunun \"yalnızca çatışmayı uzatacağını\" savunmuştu. Trump'ın açıklamalarından hemen önce başkan yardımcısı JD Vance \"taraflar anlaşmaya varmazsa Washington arabulucu rolünü bırakabilir\" açıklamasını yapmıştı. Basına sızan bilgilere göre ABD'nin müzakerelerde masaya sunduğu teklifte, Rusya'nın 2014'te işgal ettiği Kırım, Rus toprağı olarak tanınıyor. Zelenskiy ise \"Bu konuşulacak bir konu değil. Bu bizim anayasamıza aykırı\" dedi. Karşılıklı açıklamalar, Trump-Zelenskiy taraflaşmasının yeni perdesini oluşturuyor. Şubat ayında Beyaz Saray'da bir araya gelen ikili, dünyada şok etkisi yaratan sert bir diyalog yaşamıştı. Diğer yandan Putin, Ukrayna işgalinin ilk aylarından bu yana ilk kez Zelenskiy ile ikili görüşmelere açık olduğunu belirtti. 21 Nisan Pazartesi günü Rus devlet televizyonuna konuşan Putin, Rusya'nın \"her türlü barış girişimine olumlu baktığını\" söyledi ve \"Kiev rejiminin temsilcilerinin de aynı hisler içinde olduğunu umuyoruz\" dedi. Kremlin sözcüsü Dimitri Peskov, Putin'in bu sözlerinin, sivil hedeflere saldırmama konusunda Ukrayna ile doğrudan müzakere isteğini gösterdiğini söyledi. Zelenskiy ise Putin'in mesajlarında doğrudan yanıt vermedi ancak Ukrayna'nın sivillerin güvenliğini sağlayacak \"her tür görüşmeye hazır\" olduğunu ifade etti. Ukrayna ve Rusya dördüncü yılına giren savaşın ilk aylarından bu yana karşılıklı masaya oturmadı. Rusya ve Ukrayna müzakere heyetleri 29 Mart 2022'de İstanbul'da Cumhurbaşkanlığı Dolmabahçe Çalışma Ofisi'nde bir araya gelmişti. Kremlin sözcüsü Peskov, Interfax haber ajansına yaptığı açıklamada, Putin'in sözlerinin Ukrayna ile müzakere anlamına geldiğini doğruladı. Putin'in mesajları arasında Sumi saldırısına ilişkin sorumluluk ilanı da yer aldı. Rusya lideri, 35 kişinin öldürüldüğü saldırı için, \"Ordunun Sumi'deki bir kongre merkezine düzenlediği saldırıyı herkes biliyor. Sivil bir tesis mi değil mi? Sivil\" dedi. Putin, Sumi'de vurulan alanda \"Kursk'ta suç işleyenler için bir ödül töreni vardı\" dedi. Rusya toprağı olan Kursk'ın bir bölümü Ukrayna askerleri tarafından uzun süredir işgal altında tutuluyor. Zelenskiy bu açıklamalar sonrası yaptığı ilk değerlendirmede, sivil altyapıya yönelik saldırıların karşılıklı durdurulması ile ilgili \"Moskova'dan net bir adım\" bekleneceğine işaret etti. Ukrayna lideri, en az 30 günlük süre boyunca \"sivil altyapıya yönelik füzeler ve insansız hava araçları ile yapılan saldırıları durduracak\" bir ateşkes önerdi. REUTERS Uzun menzilli saldırıların durmasının otomatik olarak sivil altyapının güvenliğini sağlayacağını savunan Zelenskiy, \"Bunu nasıl sağlayacağımız konusunda her türlü görüşmeye hazırız\" dedi. Trump yönetimi Rus tarafıyla ilk temasların kurulması sonrası 30 günlük kapsamlı bir ateşkes fikrini ortaya atmıştı. Suudi Arabistan'daki görüşmelerde masaya konulan bu planı Ukrayna kabul etti, Rusya ise uzun bir koşullar listesi sundu. BBC Rusya Editörü Steven Rosenberg'in analizi Şüpheci görüşe göre Paskalya ateşkesi, barıştan ziyade Putin'in Beyaz Saray'la ilişkilerini iyi tutmakla ilgili. Donald Trump'ın başkanlık koltuğuna yeniden oturuşundan bu yana Putin, Washington ile ilişkileri onarmak ve yeni bir iş birliği döneminin önünü açmakla meşgul. Ancak Amerikalı yetkililerin (Trump'ın kendisi de dahil olmak üzere) son zamanlarda kamuoyuna yaptıkları açıklamalar, ABD yönetiminin Ukrayna konusunda ilerleme kaydedilmemesinden dolayı sabırsızlandığını gösteriyor. Trump, bir anlaşmanın olası görünmemesi halinde bir barış anlaşmasına aracılık etme girişimlerinden vazgeçmekle tehdit etti. Kremlin, kısa da olsa tek taraflı bir ateşkes ilan ederek barışa bağlı olanın Ukrayna değil Rusya olduğunu iddia edebilir. Moskova şimdiden ateşkes ihlalleri ve çatışmaların devam etmesi nedeniyle Kiev'i suçluyor. Bu kısa süreli ateşkesin çok kısa bir süre kala ilan edildiğini unutmamakta fayda var. Cumartesi günkü duyuru her iki tarafa da (Rusya ya da Ukrayna) tam olarak hazırlanmak için çok az zaman vermiş oldu. Ancak daha iyimser bir görüş de var. Kremlin'in \"Paskalya ateşkesi\" sürpriz oldu. Ancak birdenbire ortaya çıkmadı. Son haftalarda çatışmaları sona erdirmek için yoğun bir uluslararası diplomasi yürütüldü. Trump'ın elçisi Steve Witkoff iki ay içinde Putin'le üç kez görüştü. Kremlin liderinin elçisi Kirill Dmitriev de geçen günlerde Washington'a uçtu. Birkaç gün önce Bay Witkoff ve ABD Dışişleri Bakanı Marco Rubio, Cumhurbaşkanı Emmanuel Macron ile Ukrayna konusunda görüşmelerde bulunmak üzere Paris'teydi. Ukrayna'dan da bir heyet oradaydı. Peki bu süreç barış için bir fırsat penceresi olabilir mi? Çatışmaların devam ettiği haberlerine rağmen, 30 saatlik ateşkes bir şekilde daha önemli, daha kapsamlı bir şeye dönüşebilir mi? Bu noktaya kadar uzlaşma ya da taviz verme konusunda çok az istek gösteren Putin, şimdi bir anlaşma yapmanın tam zamanı olduğuna ikna edilebilir mi? Şu anda bunu görmek zor. Öte yandan söz konusu diplomasi olduğunda, kapalı kapılar ardında yapılan tüm görüşmelere ya da görüşülmekte olan olası anlaşmaların ayrıntılarına vakıf değiliz. Buzdağının sadece görünen kısmını görme eğilimindeyiz. Bu da daha fazla beklenmedik duyuru olasılığını açık bırakıyor.", "summary": "Trump, Kiev’e yapılan Rus saldırılarını “gereksiz” buldu, Putin’e “Dur!” çağrısı yaptı; Zelenskiy'yi ise “barış yerine savaşı seçmekle” eleştirdi.\nPutin ilk kez doğrudan ateşkes ve müzakereye açık olduğunu belirtirken, taraflar arasında “Paskalya ateşkesi” fikri gündemde, ancak derin güvensizlik ve koşullar barış ihtimalini zorluyor."}
{"text": "OpenAI'ın, X benzeri yeni bir sosyal medya platformu üzerinde çalıştığı öne sürüldü. Teknoloji haberleri yayımlayan internet sitesi Verge'ün haberine göre, ChatGPT'nin görsel üretim özelliklerini merkezine alan içerik akışına sahip bir sosyal medya projesi üzerine çalışılıyor. Verge'ün birden fazla kaynağa dayandırdığı haberine göre şirketin CEO'su Sam Altman'ın projeye dair dış kaynaklarla fikir alışverişi yapıyor. Peki sosyal medya platformlarının gelecekleri nasıl şekillenecek? BBC Teknoloji muhabiri Shubham Agarwal araştırdı. JAY SPRINGETT Teknoloji stratejisti ve podcast sunucusu Jay Springett, merakını gidermek için sosyal medya uygulaması Butterflies AI'da altı aydan fazla vakit geçirdi. Butterflies insan ve yapay zeka kişiliklerinin etkileşime girmesine olanak tanımayı amaçlıyor. Springett'in çevrimiçi kişiliği zamanla oturdu ve diğer yapay zeka karakterleriyle etkileşime girdi. Yapay zekaların bir simülasyon içinde kendi pembe dizilerini yazıyormuş gibi olduğunu söyledi. Springett BBC'ye \"Butterflies ile diğer platformlarda yaptığım gibi etkileşim kurmadım\" dedi. \"Katılmaktan çok gözlemlemek gibiydi. Bunun için para ödemezdim ama izlemeye devam edecek kadar ilginçti.\" BUTTERFLIES AI Butterflies gibi bir dizi sosyal medya platformu, sosyal medya devlerinden memnuniyetsizlik duyulan bir zamanda büyümeye çalışıyor. X ve Facebook kullanımının azaldığına işaret eden araştırmalar var. Dijital pazarlara dair bilgi toplayan Similarweb'in verilerine göre, X'in İngiltere'deki günlük aktif kullanıcısı sayısı Ocak 2024'ten bu yana yaklaşık %25 oranında düştü. Similarweb'e göre Facebook'a gelen trafik de son birkaç yılda azaldı. Pew Araştırma Merkezi'nin bir raporuna göre, ABD'de gençlerin üçte biri Facebook ve X kullanıyor. Bu oran on yıl önce dörtte üç seviyesindeydi. Bluesky, büyüyen sosyal medya şirketlerinden biri. Geçtiğimiz yıl Bluesky on milyonlarca yeni kullanıcı kazandı. Bu kişilerin bir kısmı X'i terk ederek Bluesky'a katıldı. Bluesky başarısını bir ölçüde zamanlamaya borçlu. Ancak zamanlamanın dışında, Bluesky'ın başarısı büyük ölçüde X benzeri bir deneyimi yüksek düzeyde özelleştirmeyle birleştiren yenilikçi yapısına bağlanabilir. Sosyal medya şirketlerinin içerikler üzerinde tam kontrole sahip olduğu merkezileşmiş sistemlerin aksine, Bluesky kullanıcıları içerik akışlarını ve algoritmanın gönderilerini seçebiliyor. Örneğin Bluesky'deki daha büyük bir kitleye hitap eden konuları beğenmediniz mi? Takip ettiğiniz kişilerin ne hakkında konuştuğunu görmek için \"arkadaşlar arasında popüler\" akışına bakabilirsiniz. Sheffield Üniversitesi'nde bilgi teknolojileri uzmanı olan Andy Tattersall, Bluesky'ın X ve Facebook kadar büyümesinin kolay olmayacağını söylüyor. \"Gelir elde etmek, kullanıcıları güvende tutmak ve içeriği denetlemek arasında bir denge kurması gerekeceğini ve bunun söylendiği kadar kolay olmadığını\" kaydediyor. Kimi ünlüler tarafından desteklenen Free Our Feeds insiyatifi bunu yapmayı umuyor. Bluesky'ı destekleyen ve herkesin kendi sosyal medya uygulamasını oluşturmasına olanak tanıyan bir teknoloji olan AT Protokolü etrafında, bağımsız bir sosyal medya ekosistemi kurmak için, üç yıl içerisinde 30 milyon dolar toplamayı amaçlıyor. Free Our Feeds'in dokuz sorumlusundan biri olan Robin Berjon, \"Bluesky, paylaşımlı sosyal medya altyapısı için güçlü bir temel oluşturdu\" diyor ve ekliyor: \"Ancak bu altyapının birincil operatörü oldukları sürece kamu yararına faaliyet göstermeyi bırakmaları riski hep olacak.\" Ancak bu yeni platformlar için daha büyük bir endişe kaynağı ise ağ engeli. Meta'nın Threads gibi popüler platformların arkasındaki bir diğer açık sosyal medya yapısı olan ActivityPub'ın ortak yazarı ve şu anki editörü Evan Prodromou, bunun Metcalfe Yasası ile özetlenebileceğini söylüyor. Metcalfe Yasası, kullanıcı sayısının artmasına bağlı olarak o ağdaki trafiğin de artacağı iddiasını taşıyor. Bu, daha büyük sosyal ağların daha küçük olanlardan çok daha fazla kaynağa sahip olması anlamına geliyor. Bu kaynakları kullanarak daha da büyüyebilir ve daha küçük sosyal medya hizmetlerinin görünür olmasını engelleyebilirler. Free Our Feeds ve Social Web Foundation gibi kâr amacı gütmeyen kuruluşlar, Metcalfe Yasası'nın üstesinden gelmelerine yardımcı olacağını umdukları bir stratejiyi izliyorlar. Sosyal medya kullanıcılarının en çok ilgi gösterdikleri platformlar arasında geçiş yaptıkları mevcut durumu değiştirmeyi umuyorlar. Bunun yerine Social Web Foundation, hepsinden içerik sunabilen bir platform geliştiriyor. Örneğin Threads, ActivityPub protokolünü destekliyor ve bu da Mastodon gibi bu protokolü kullanan diğer sosyal medya şirketleriyle hizmetlerini birleştirmesini kolaylaştırıyor. Social Web Foundation'ın yöneticisi Evan Prodromou bu tür bir birlikte çalışma prensibine dayanarak, Social Web Foundation gibi servislerin devasa merkezileşmiş platformların seviyesine gelebilmesini umuyor. Fakat tüm sosyal medya şirketleri aynı protokolü desteklemiyor. Örneğin BlueSky AT Protokolünü kullanıyor. Free Our Feeds ve Social Web Foundation farklı teknoloji kullanan siteleri bir araya getirmenin yolları üzerinde çalışıyor. Berjon, \"Geçtiğimiz on yıllardan öğrendiğimiz bir şey, dünyanın en son ihtiyaç duyduğu şeyin sekiz milyar insan için tek tip bir çözüm olduğudur\" diyor. EVAN PRODROMOU Spektrumun diğer ucunda ise, mevcut platformların yerini almak yerine kendilerine bir niş oluşturmak isteyenler var. Bunlardan biri Twitter'ın kurucu ortağı Ev Williams tarafından yaratılan Mozi. Mozi, internette sosyalleşmenizi istemiyor. Bunun yerine, tanıdığınız biriyle aynı yerde (şehir veya etkinlik) ne zaman olacağınızı bildiriyor ve insanlarla daha sık birebir bağlantı kurmanızı teşvik ediyor. Flipboard'un CEO'su Mike McCue, böyle bir yeniliğin, çok sayıda yeni, daha ilginç sosyal ağ türünün ortaya çıkacağı ve insanlara daha fazla seçenek sunacağı yeni bir sosyal ağ çağına yol açacağına inanıyor. Flipboard'un Surf adlı uygulamasının insanların karmaşık sosyal medya ekosistemini yönetmelerine yardımcı olacağını umuyor. Kullanıcıların, Threads, Bluesky ve YouTube gibi çeşitli platformlardan gönderi ve içerik çekebilen merkezi bir içerik akışında gezinmelerine olanak tanıyor. McCue şöyle konuşuyor: \"Sonuç olarak bir zamanlar bildiğimiz Facebook veya Twitter'ın yerini tek bir hizmetin alması pek olası değil, bunun yerine birkaç sosyal medya platformunda zaman geçirmeye başlayacağız, davranışlarımız bu yeni seçimlerle değişecek ve yeni nesiller daha fazlasını bekleyecek.\"", "summary": "OpenAI'ın, ChatGPT’nin görsel üretim yeteneklerini temel alan yeni bir sosyal medya platformu geliştirdiği öne sürüldü.\nX ve Facebook gibi devlerin kullanıcı kaybettiği ortamda, Bluesky, Butterflies AI ve Mozi gibi yenilikçi platformlar, kişiselleştirme ve yapay zeka entegrasyonuyla öne çıkıyor."}
{"text": "BBC TÜRKÇE Altın fiyatları bir gün düşüyor, ertesi gün rekor kırıyor. Peki bu değişimin arkasında ne yatıyor? Türkiye'de altının fiyatı nasıl belirleniyor? 1919 yılından itibaren dünya çapında tek bir altın fiyatı kullanılmaya başlandı. O dönemde altın, Londra Altın Borsası'nın günde iki defa açıkladığı resmi fiyattan işlem görüyordu. Fiyatı sadece birkaç güçlü banka belirliyordu. Ama dünya değişti. Bugün piyasalar 24 saat açık ve çok sayıda aktör var. New York COMEX emtia borsası ve Şanghay altın borsası gibi farklı güç odakları söz konusu. Bugün altın, neredeyse 24 saat değişim geçirebilen küresel bir organizma. BBC TÜRKÇE Dünyada altın fiyatı gramla değil, ons cinsinden belirleniyor. Bu, altının uluslararası ölçü birimi. 1 ons, yaklaşık 31,1 grama eşit. Örneğin, piyasalardan yansıyan 'Altın 3 bin 300 dolar ile rekor kırdı' haberleri, ons altının dolar cinsinden fiyatını gösteriyor. Dolar, euro, sterlin gibi para birimleri karşısında değer kaybettiğinde, yani dolar endeksi düştüğünde altın fiyatı yükseliyor. Bunun sebebi aynı miktarda altının artık daha fazla dolar ile alınabiliyor olması. Dolar diğer para birimleri karşısında güçlendiğinde ise altın fiyatı düşüyor. Ekonomist Doç. Dr. Filiz Eryılmaz, altının uluslararası piyasalardaki değerinin birçok faktöre bağlı olduğunu söylüyor: \"Arz talep dengesi, ekonomik veriler, faiz oranları, reel faiz oranları, enflasyon verisi, ekonomik büyüme, jeopolitik riskler ve ABD merkez bankası politikaları altının fiyatını belirleyen faktörler arasında.\" Altının ons fiyatı uluslararası piyasalarda anlık olarak belirleniyor. Peki bu küresel fiyat, Türkiye'deki gram altın fiyatına nasıl dönüşüyor? BBC TÜRKÇE Gram altının fiyatını belirlemek için, altının ons fiyatı, güncel dolar kuruyla çarpılıyor. Bir ons 31,1 gram olduğu için gram fiyatını bulmak amacıyla 31,1'e bölünüyor. Bir örnekle anlatalım: 6 Mayıs 2025 tarihinde dünya piyasalarında bir ons altının fiyatı 3 bin 375 dolar. Bir doların karşılığı ise 38,5 TL. Bu durumda 3 bin 375 ile çarpıyoruz ve böylece ons fiyatının Türk lirası karşılığını buluyoruz. Bir gram fiyatını bulmak için de bu fiyatı 31,1'e bölüyoruz. Ve sonuç: Bir gram altının \"ekran fiyatı\" yaklaşık 4 bin 190 Türk lirasına denk geliyor. BBC TÜRKÇE Gram altın hesabı tam olarak dünyadaki altın fiyatının Türkiye'deki karşılığı. Buna ekran fiyatı da deniyor. Ancak, kuyumcudan veya bankadan altın almak istediğimizde, neden bu fiyata altın bulunmadığını Doç. Dr. Filiz Eryılmaz şöyle açıklıyor: \"Buradaki temel mesele kâr marjı. Hem kuyumcularda hem bankalarda bir kâr marjı var. Ayrıca talep arttıkça da fiyat artabiliyor.\" BBC TÜRKÇE Ayar, bir altın ürünün içindeki saf altın miktarını ifade ediyor. Ürünün içinde ne kadar saf altın varsa fiyatı o kadar yüksek oluyor. En saf altın olan 24 ayar altının iki çeşidi var: Birinde yüzde 99,9 diğerinde yüzde 99,5 saf altın mevcut. Yatırım amaçlı külçeler ve gram altınlar bu kategoriye giriyor. Üzerindeki 999 ve 995 ibarelerinden ayrıştırılabilirler. 22 ayar altında ise yüzde 91,6 saf altın bulunuyor. Geri kalanı, bakır ya da gümüş gibi metal alaşımı olabilir. Bu daha çok çeyrek altın, fazla işçilik gerektirmeyen bilezik ve ziynet eşyalarında karşımıza çıkıyor. Bir de 14 ayar altın var; yüzde 58,5 saf altın içeriyor. Dayanıklılığını artırmak için neredeyse yarı yarıya miktarda alaşıma sahip. Daha çok yüzük ve kolye gibi günlük takılarda kullanılıyor. Altının fiyatı, saflık ayarıyla çarpılıyor ve fiyatı bulunuyor. Ama iş burada bitmiyor. Kuyumcu ürünlerinde işin içine işçilik, kâr marjı ve vergiler de giriyor. Özellikle yoğun el işçiliği içeren ürünlerde, fiyatlar altın değerinin çok üzerine çıkabiliyor. Bu sebeple yatırım amacıyla altın alanlar, gram, çeyrek, cumhuriyet gibi külçe altınları veya işçilik içermeyen bilezikleri tercih ediyor. Özetle, doğadaki bu değerli metalin bedeli, uluslararası piyasalarda belirleniyor. Türkiye'de ise buna ek olarak dolar/TL kuru ile şekilleniyor, üzerine işçilik, kâr marjı ve vergi gibi faktörler ekleniyor. Son olarak da yerel talep süzgecinden geçip nihai fiyatına ulaşıyor ve çokça ilgi görmeye devam ediyor.", "summary": "Altın fiyatları küresel piyasada ons cinsinden belirleniyor ve Türkiye’de gram altın fiyatı, bu ons fiyatının dolar/TL kuru ile çarpılıp 31,1’e bölünmesiyle hesaplanıyor. Türkiye'deki nihai altın fiyatı ise bu hesaplamaya işçilik, kâr marjı, vergi ve yerel talebin etkileri eklenerek oluşuyor."}
{"text": "Finansal ya da sosyal durumunuzdan bağımsız size her ay belirli bir miktar naktin geleceğini bildiğinizi hayal edin. 'Evrensel Temel Gelir' olarak bilinen bu hibe dünya çapında hükümetler tarafından yıllardır tartışılıyor. Konsept bazı sosyal deneylere de konu oldu. Almanya'da Berlin merkezli Mein Grundeinkommen (Temel Gelirim) adlı kâr amacı gütmeyen kuruluş, ayda karşılıksız 1,365 dolar verilen 122 kişiyi üç yıl boyunca izledi. Araştırma insanların çalışmaktan kaçınmadığını, herkesin tam zamanlı işinde çalışmaya devam ettiğini buldu. Ancak katılımcıların oldukça yüksek bir bölümü işini değiştirmek konusunda kendisini rahat hissetti. Aynı zamanda işlerinden daha yüksek tatmin ifade ettiler ve eğitime daha fazla vakit ayırdılar. KHALED DESOUKI/AFP VIA Kenya'da da devam eden bir çalışmada şimdilik benzer sonuçlar bulundu. İki ilçedeki 295 köyde yaşayanlara iki ila 12 yıl boyunca ödemeler yapılıyor. Genel olarak, işgücü arzında bir düşüş olmadı ancak birçok katılımcı kendi işlerini kurmak veya serbest meslek sahibi olmak için ücretli işlerinden ayrıldı. Hatta bazıları kaynaklarını bir havuzda topluyor ve elde edilen geliri sırayla paylaşıyor. Kenya'da sabit bir gelir kaynağı olmayan dul bir kadın olan Kadi, \"Gıdasız kalmayacağımı bilmenin verdiği iç huzuru çok kıymetli\" diyor. Gündelikçi olarak çalışıyor ve program kapsamında aylık 34 dolar alıyor. Bu ödemelere tamamen bağımlı olduğunu ve \"kendisine umut veren tek istikrarlı kaynak haline geldiğini\" söylüyor: \"Bu girişim bana bir aidiyet duygusu ve daha önce mümkün olduğunu hiç düşünmediğim bir şekilde tek seferde büyük miktarda paraya erişme fırsatı verdi. Zamanı geldiğinde tarla sürecek, bir boğa almayı planlıyorum.\" Peki çalışmalardan elde edilen sonuçlar ne kadar şaşırtıcı? Güney Afrika'daki Ekonomik Adalet Enstitüsü'nde kıdemli araştırmacı Dr. Kelle Howson, bulguların sürpriz olmadığını söylüyor. BBC'ye konuşan Dr. Howson, \"İnsanları gelir eşitsizliğine dayalı olarak hedef alma çabaları her zaman başarısız olacaktır\" diyor. \"Evrensel temel gelirin insanları istihdam piyasasından çekmediğini göstermek için daha fazla pilot uygulamaya ihtiyacımız yok. Aksine, insanların kendi girişimlerini başlatmalarını ve yerel ekonomileri canlandırmalarını sağlıyor.\" Buna karşılık, evrensel kapsamı olmayan ve imkana göre verilen desteğin her zaman bir derece dışlamaya neden olacağını söylüyor. Berkeley'deki California Üniversitesi'nden Profesör Pranab Bardhan, 2016 yılında Dünya Ekonomik Forumu internet sitesinde yayımlanan makalesinde, düşük gelir gibi imkanlara göre verilen hibelerle ilişkili olarak, yoksulların belirlenmesinin maliyetli, yolsuzluğa açık, karmaşık ve tartışmalı olabileceğini yazmıştı. Peki Almanya'da yapılan deneyin sonuçları dünyanın diğer bölgelerinde yapılanları yansıtıyor mu? Ve bu bulguların uluslararası geçerliliği var mı? Aralarında Nobel ödüllü Abhijit Banerjee'nin de bulunduğu bir grup ekonomist, son yıllarda Hindistan, Namibya ve İran gibi gelişmekte olan ülkelerde uygulamaya konulan ülke çapında nakit transferi de dahil olmak üzere bir dizi başka temel gelir denemesi yapıldığını söylüyor. ALEX PLAVEVSKI/EPA-EFE/REX/SHUTTERSTOCK Ekonomistler bu kapsamlı örneklerden bir sonuç çıkarmanın zor olduğunu belirtiyorlar. Bununla birlikte, hibelerin alıcılara bir dereceye kadar esneklik sağladığı görülüyor. Harcamalarını gıda, doğurganlık tedavisi ya da doğum kontrolü gibi kendi yaşamları için en uygun alanlara yönlendiriyorlar. Dr. Howson, evrensel temel gelirin, olumlu etkilerinin özellikle yüksek eşitsizlik bağlamında belirgin olduğunu söylüyor. Ancak siyasi yelpazede geniş çapta destek gördüğünü de sözlerine ekliyor. Howson'a göre, sol yelpazedeki argümanlar, gelir elde etmenin temel bir hak olduğu inancına dayanıyor. Diğer yandan liberal sağ farklı nedenlerle de olsa uygulanmasını savunuyor. Konseptin milyarder iş insanı ve Trump'ın danışmanı Elon Musk gibi savunucuları var. Geçmişte, artan otomasyon ve yapay zekanın yükselişi karşısında tüketici talebini sürdürmek için temel gelirin mantıklı olduğunu söylemişlerdi. Dr. Howson, \"Evrensel temel gelir kalkınma için güçlü bir araçtır. Gerekçe [farklı bağlamlar için] farklı olabilir, ancak argüman aynı kalır\" diyor. Dr. Howson, temel gelir uygulamasının başka olası faydalarına da işaret ediyor. Ruhsal ve fiziksel sağlık üzerinde olumlu bir etkisi olduğunu gösteren verilerin yanı sıra, hibe alan ailelerin çocukları daha uzun süre okulda kalma eğiliminde olduğundan, eğitim oranları üzerinde de kanıtlanmış bir etkisi var. Ayrıca Kenya ve Hindistan'daki deneyin bir parçası olan kadınların, erkeklere olan bağımlılıklarının azalması nedeniyle daha fazla özerkliğe sahip olduklarını söylüyor. Bazı durumlarda, kadınlara istismardan kurtulma olanağı da sağladı. Bazılarıysa Almanya'daki deneyden küresel sonuçlar çıkarmanın zor olduğunu söylüyor. Kanada'daki Toronto Üniversitesi'nden Profesör Eva Vivault, ABD'nin iki eyaletinde (Teksas ve Illinois) bir çalışma yürüttü. Burada, üç yıl boyunca her yıl 12 bin dolar nakit transferi alan kişiler haftada ortalama 1,3 saat daha az çalıştı ve Alman deneyinin aksine, kazandıkları geliri her yıl 1.500 dolar azalttılar. BBC'ye verdiği demeçte, \"Düşük gelirli ülkeler daha olumlu etkiler gösterme eğilimindeyken, yüksek gelirli ülkeler daha belirsiz sonuçlar gösteriyor\" diyor. \"Çalışmamızda, giderek daha fazla insanın çalışmayı bıraktığını veya çalışma saatlerini azalttığını gördük. \"Bu sadece bir spekülasyon ancak düşük gelirli ülkelerde insanlar daha fazla nakit sıkıntısı çekiyor ve para daha güçlü olabiliyor. Yüksek gelirli ülkelerde, insanların nakit parayla çözmesi zor sorunları olabilir.\" Dr. Howson, evrensel temel gelirin bir \"bağımlılık sendromunu\" teşvik edeceğine ve daralan vergi tabanının çalışamayan - ve belki de çalışmak istemeyen - kişileri finanse etmek için giderek daha fazla baskıyla karşılaşacağına dair dünya çapında hâlâ yaygın bir inanç olduğunu söylüyor. Avustralya'daki Sydney Üniversitesi'nden Profesör Flora Gill, evrensel temel gelire şüpheyle yaklaşıyor. 2023 yılında yazdığı bir blog yazısında şunları söyledi: \"Eğer insanlar çalışmak istiyorlarsa, çalışabilmeliler. Şu anda böyle bir durum söz konusu değildir. Evrensel temel geliri oluşturmadan önce, bu temel insan hakkını güvence altına almamız gerekiyor.\" Profesör Gill, \"geçim düzeyinin çok altında\" kalacağına inandığı evrensel temel geliri finanse etmenin tek yolunun vergileri önemli ölçüde artırmak olacağından endişe ediyor. \"Evrensel temel gelir, tek başına, şu anda ekonomilerimizde dolaşımda olmayan muazzam bir ek vergi geliri gerektirir\" diye yazıyor. Ancak Dr. Howson, evrensel temel gelirin bunun tam tersini başardığına inanıyor. \"Güney Afrika gibi bir ortamda çok sayıda insan ekonominin dışında kalıyor. Vergi tabanını genişletmenin yolu, öncelikle gıda yoksulluğunu ve açlığı ele almak ve insanları merdivenin ilk basamağına çıkarmak. O zaman insan yaratıcılığının ve girişimciliğinin kilidini açabilirsiniz. İnsanlar daha üretken olmak istiyor.\" Vergi tabanının evrensel temel geliri finanse etmek için artan bir baskı altına girmesi bir yana dursun, \"para ya harcamalar ya da KDV ya da kurulan işletmeler yoluyla devlet kasasına geri akıyor. Bu, ekonominin geleceğine yapılan bir yatırım, sadece bir kaynak aktarımı değil.\" Bazı araştırmacılar bütün bunlara rağmen evrensel temel gelire ilişkin bazı endişeler olduğunu söylüyor. Örneğin, insanlar çalışmaya teşvik edilmezse işgücü daralabilir. Enflasyon da bir başka sorun. Araştırmalara göre, 2011 yılında İran'ın evrensel temel gelir sistemi aracılığıyla ödenen para o tarihten bu yana enflasyona göre ayarlanmadı ve bu nedenle alıcıların gelirleri, ülkedeki yaşam maliyetinin hızla artışı karşısında değer kaybetti. Uzmanlar sosyal yapıların ya da uyumun da tehdit altına girebileceğini ve bunun da istikrarsızlığa yol açabileceğini söylüyor. Profesör Vivault neticede bütün bunların hükümetlerin insanlara seçenek sunmayı ne kadar önemsediklerine ve ne kadar harcama yapmaya istekli olduklarına bağlı olduğunu söylüyor. \"Kısa vadede, yüksek gelirli bağlamlarda geniş ölçekte siyasi olarak uygulanabilir olmayacaktır çünkü çok pahalı\" diyor. \"Çoğu zaman [düşük gelirli ülkelerdeki] siyasetçilerin sağlık veya eğitim alanında belirli sonuçları iyileştirmek gibi bir tercihi olabilir. \"Hedefleriniz bunlarsa, tam olarak bunları hedefleyen programları hayata geçirmek muhtemelen daha etkili olacaktır. \"Nakit para, insanların onu farklı şekillerde ve farklı şeyler için harcayabilmesine imkan tanır.\" Bu haber, BBC gazetecileri tarafından hazırlandı ve kontrol edildi. Bir pilot proje kapsamında çevirisi için yapay zekadan da faydalanıldı.", "summary": "Evrensel Temel Gelir (ETG) üzerine yapılan sosyal deneyler, insanların çalışmayı bırakmadığını, aksine iş doyumunun arttığını ve girişimcilik gibi olumlu etkiler yarattığını gösteriyor. Ancak bazı uzmanlar, yüksek maliyet, enflasyon etkisi ve iş gücü arzında daralma gibi risklere dikkat çekerek, uygulamanın ülkeden ülkeye farklı sonuçlar doğurabileceğini belirtiyor."}
{"text": "Su, yaşamın olmazsa olmazı. Çok sayıda küresel rehberde kadınlara günde iki litre, erkeklere de iki buçuk litre civarında su içmeleri tavsiye ediliyor. Fakat bilim insanları su ihtiyacımızın çeşitli faktörlere bağlı olduğunu vurguluyor. Yeterince su içmemek sıvı kaybına yol açabiliyor ama çok fazla içmek de ölüme varan sonuçlara neden olabiliyor. Su, vücut ağırlığımızın %60'ını oluşturuyor. Hücrelerimizde, organlarımızda, kanımızda ve vücudumuzun farklı yerlerinde... İskoçya'daki Stirling Üniversitesi'nden su tüketimi uzmanı Dr. Didia Rodriguez-Sanchez \"Su bir besleyici madde\" diyor. \"Proteinlere, vitaminlere, karbonhidratlara ve lifli beslenmeye odaklanıyoruz ama suyu yaşamımızın önemli bir besleyici maddesi olarak düşünmüyoruz.\" Su neredeyse tüm vücut işlevlerinde yaşamsal bir rol oynuyor. Harvard Tıp Fakültesi'ne göre suyun önemli görevlerinden bazıları şöyle: Vücudumuz terleme, idrar ve hatta soluk alıp verme yoluyla sürekli su kaybediyor. Bedenin düzgün işlemesini sürdürmek için bu kayıp sıvının geri alınması gerekiyor ve bu sürece su dengesi adı veriliyor. Vücut aldığından çok su kaybediyorsa, dehidrasyon yaşanabiliyor. Bu da bir dizi ciddi sağlık sorununa yol açabiliyor. Dehidrasyon belirtileri Dünya Sağlık Örgütüne (WHO) göre ağır vakalarda dehidrasyon kafa karışıklığına, nabzın yükselmesine ve hatta organ iflasına yol açabiliyor. Çok fazla su içmenin de ciddi sonuçları olabilir. Kısa sürede aşırı miktarlarda su içmek, su zehirlenmesi diye bilinen hiponatermiye yol açabiliyor. Bu durum, vücuttaki sodyum miktarının tehlikeli düzeylere düşmesi ve hücrelerin şişmesine yol açıyor. Hiponatremi belirtileri şöyle: Johanna Perry, 2018'de kızı ve damadıyla birlikte Londra Maratonuna katılmak için antrenman yapıyordu. Çok sıcak bir gündü ve gönüllülerin koşuculara uzattığı sulardan çok yüksek miktarlarda içiyordu. BBC'de yayınlanan The Food Chain (Gıda Zinciri) programına katılan Johanna Perry \"Son hatırladığım şey yarı maraton işaretiydi\" dedi. Johanna üç gün sonra yoğun bakımda uyandı. Kocasının çektiği bir videoda bitiş çizgisini geçmeyi başardığı görülüyordu ama bunu hiç hatırlamıyordu. \"Eşim ve arkadaşları oradaydı. Bana el salladılar. Başım dönüyordu ve eve vardığımızda gerçekten çok hastalandım ve tabii bayıldım.\" \"O kadar çok su içmiştim ki, vücüdumun işlemesi için gereken tüm tuzları ve besleyici maddeleri silip süpürmüştüm.\" Johanna'nın başına gelenler, başa çıkabileceğinden çok sıvı alındığında vücuda neler olabileceğini gösteriyor. Sıvılar hızla kana karışıyor. Fazla sıvı sindiriliyor ve böbrekler tarafından filtre ediliyor. Ancak böbreklerimiz saatte sadece bir litre kadar suyu işleyebiliyor. Çok sayıda sağlık otoritesi sağlıklı kalmak için günde altı ile sekiz bardak su içilmesini tavsiye ediyor. Avrupa Gıda Güvenliği Kurumu kadınlara günde iki litre, erkeklere ise günde iki buçuk litre su içmelerini tavsiye ediyor. Buna tüm gıdalardan alınan su dahil. Yani sadece içecekler değil. Çoğu gıda, meyveler, sebzeler, pirinç ve hatta kuruyemişlerde bile su var. Örneğin karpuzun % 92 kadarı su. Fakat bu tavsiyeler bile aslında herkes için geçerli olmayabilir. İskoçya'daki Aberdeen Üniversitesi'nden Profesör John Speakman, 23 ülkedeki beş binden fazla kişinin su tüketiminin takip edildiği küresel bir araştırmaya katıldı. \"20 ila 60 yaşındaki erkekler büyük ihtimalle günde 1,8 litre suya ihtiyaç duyuyor. \"Aynı yaş grubundaki kadınların ihtiyacı ise 1,5 ila 1,6 litre arasında. 85 yaşından sonra ise gerçekten ihtiyaç duyduğunuz miktar günde sadece bir litre.\" Fakat bir insanın ihtiyaç duyduğu su miktarı, vücut ağırlığı, fiziksel aktivite miktarı, yaş, cinsiyet ve çevre koşullarına da bağlı. Prof. Speakman \"Ne kadar suya ihtiyaç duyduğunuzu en çok etkileyen şey ne kadar büyük olduğunuz\" diyor. \"Sıcak ve nemli bir yerde yaşıyorsanız, su ihtiyacınız soğuk ve kuru bir yerde yaşayan birine kıyasla çok daha fazladır.\" Susamak, vücudun daha çok suya ihtiyaç duyduğunu bildiren doğal işareti. İdrar rengi de su dengesini ölçmek için iyi bir gösterge. Açık sarı, yeterli su aldığınızı gösterirken, koyu renk dehidrasyon işareti olabilir. Ayrıca, kusma ve ishal varsa daha çok sıvı almalısınız.", "summary": "Su, yaşamsal bir besin maddesi olarak vücudun düzgün çalışması için gereklidir; susuzluk ciddi sağlık sorunlarına yol açabilirken, aşırı su tüketimi de hiponatremi gibi hayati tehlikelere neden olabilir. Kişisel su ihtiyacı yaş, vücut yapısı, iklim ve aktivite düzeyine göre değişir; bu nedenle sabit bir miktar değil, bireysel koşullara göre su tüketimi önerilir."}
{"text": "İsrail ordusu 2 Nisan gecesi Suriye'nin Şam, Hama ve Humus şehirlerinde askeri ve altyapı hedeflerine hava saldırıları düzenledi. İsrail ordusunun Türkçe sosyal medya hesabından yapılan paylaşımda Hama ve T4 askeri üsleri ile Şam bölgesinde kalan \"diğer askeri altyapıların\" hedef alındığı belirtildi. Açıklamada İsrail güçlerinin \"İsrail vatandaşlarına yönelik her türlü tehdidi ortadan kaldırmak amacıyla operasyonlarına devam edeceği\" vurgulandı. Jerusalem Post gazetesine konuşan bir İsrailli yetkili, Suriye'deki hava saldırılarının \"Türkiye'ye bir mesaj vermek\" için düzenlendiğini söyledi. Yetkili, Türkiye'ye verilen mesajı şu ifadelerle açıkladı: \"Suriye'de askeri üs kurma ve İsrail'in ülkenin semalarındaki faaliyetlerine müdahale etme.\" Türkiye Dışişleri Bakanlığı, konuyla ilgili 3 Nisan akşam saatlerinde bir açıklama yayımladı. Açıklamada \"tüm dünya tarafından desteklenen Suriye ve Lübnan'daki gelişmelerin neden İsrail'i rahatsız ettiği sorgulanmalıdır\" denildi. İsrail'in eş zamanlı olarak birçok noktaya hava ve kara saldırıları düzenlemesinin \"çatışmadan beslenen dış politika anlayışından\" kaynaklandığı ifade edildi. Dışişleri Bakanlığı'nın açıklamasında ayrıca şu ifadeler yer aldı: \"İsrailli bakanların Türkiye'yi hedef alarak Gazze'de işledikleri soykırımı, Filistin halkına karşı sürdürülen topyekûn savaşı, yerleşimci terörünü, Batı Şeria'yı ilhak niyetini, Suriye ve Lübnan'a saldırılarının arkasındaki yayılmacı emellerini gizlemeleri mümkün değildir\". Uluslararası topluma, \"İsrail'in saldırganlığına engel olmak\" için sorumluluk üstlenme çağrısı yapıldı. Ankara ve Şam arasında Suriye ordusunun yeniden inşası, askeri ekipman ve eğitim verilmesi gibi unsurlar görüşülüyor. Türkiye'nin Suriye topraklarında askeri üsler kurması ihtimali de iki başkent arasında masaya yatırılan başlıklar arasında. Suriye'nin resmi haber ajansı SANA, İsrail uçaklarının Şam bölgesindeki bir bilimsel araştırma binasını hedef aldığını yazdı. Suriye Dışişleri Bakanlığı'ndan da saldırılara ilişkin yazılı açıklama geldi. Saldırıların kınandığı açıklamada Hama Askeri Havalimanı'nın neredeyse tamamen yok olduğu belirtildi ve \"onlarca sivil ve askeri personelin yaralandığı\" ifade edildi. Uluslararası topluluğa İsrail'e saldırıları durdurması için baskı çağrısı yapılan açıklamada ayrıca şu ifadeler yer aldı: \"Suriye'nin 14 yıllık savaşın ardından yeniden inşa için çabaladığı böyle bir dönemde tekrar eden bu saldırılar ülkede şiddeti normalleştirmek, toparlanma çabalarını baltalamak ve bir cezasızlık kültürü yerleştirmek için İsrail tarafından yürütülen net stratejinin parçasıdır.\" Hava saldırılarının yanı sıra Suriye'nin güneyindeki Dara bölgesinde de İsrail güçleri ve silahlı kişiler arasında çatışma çıktı. Suriyeli yerel yetkililer, çatışmada İsrail güçlerinin hiç olmadığı kadar Suriye topraklarına girdiğini ve bombardımanda dokuz sivilin öldürüldüğünü söyledi. İsrail, 1967'deki Altı Gün Savaşı'nda Suriye'nin saldırılarının ardından ülkenin güneyindeki Golan Tepeleri dahil toplam 1200 kilometrekarelik bölgeyi ele geçirdi. Aralık 2024'te Beşar Esad'ın devrilmesinin ardından İsrail güçleri Golan Tepeleri yakınındaki askerden arındırılmış tampon bölgeyi ve Suriye topraklarındaki bir dizi diğer noktayı da ele geçirdi. İsrail Ordusu'ndan çatışmalara dair yapılan açıklamada İsrail askerlerinin bölgede mühimmat ele geçirdiği ve \"terör altyapılarını\" imha ettiği belirtildi. Açıklamada şu ifadeler yer aldı: \"Güney Suriye'de mühimmat bulunması İsrail Devleti için bir tehdit oluşturmaktadır. İsrail Savunma Kuvvetleri, Suriye'de askeri bir tehdidin oluşmasına izin vermeyecek ve bu tehditlere karşı kararlılıkla hareket edecektir.\" İsrail yıllardır Suriye'de askeri hedefler olarak nitelendirdiği noktalara hava saldırıları düzenliyor. Beşar Esad döneminde bu saldırılar İran üzerinden Lübnan'daki Hizbullah'a silah sevkiyatı yapan milis güçleri hedef alıyordu.", "summary": "İsrail ordusu 2 Nisan gecesi Suriye'deki Şam, Hama ve Humus şehirlerinde askeri hedeflere hava saldırıları düzenledi; bazı kaynaklar saldırıların Türkiye'ye mesaj niteliğinde olduğunu belirtti. Türkiye Dışişleri Bakanlığı saldırılara tepki göstererek İsrail’i yayılmacı emellerle suçladı ve uluslararası toplumu müdahale etmeye çağırdı."}
{"text": "Rusya Devlet Başkanı Vladimir Putin, ABD Başkanı Donald Trump'ın Ukrayna'daki enerji santrallerine yönelik saldırıların 30 gün boyunca durdurulması yönündeki önerisini kabul etti. İki lider bugün telefonla bir görüşme gerçekleştirdi. Görüşmeye dair Kremlin'den yapılan açıklamada, Putin'in ordusuna gerekli talimatı verdiği bildirildi. Karadeniz'de deniz taşımacılığının güvenliği konusunda müzakerelerin de başlayacağını aktaran Kremlin, 30 günlük ateşkes süresince Ukrayna'nın yeni bir seferberlik veya silahlanma hamlesinde bulunmamasını talep ediyor. Trump, Truth Social hesabında yaptığı paylaşımda, Putin ile yaptığı görüşmenin \"çok iyi ve verimli\" geçtiğini söyledi. Rusya, Şubat 2022'de başlayan işgalin ardından Ukrayna'daki enerji şebekelerini hedef aldı. Kremlin'in açıklamasına göre, 19 Mart'ta Rusya ve Ukrayna 175 savaş esirini takas edecek; ayrıca Rusya'da tedavi gören 23 ağır yaralı Ukraynalı asker Ukrayna'ya teslim edilecek. Beyaz Saray'dan yapılan açıklamada şu konu başlıkları öne çıktı: Trump sosyal medya hesabında yaptığı paylaşımda sıklıkla dile getirdiği iddiayı tekrar ederek, \"Eğer ben başkan olsaydım, bu savaş asla başlamazdı\" dedi. ABD Başkanı, Rus mevkidaşı ile gerçekleştirdiği görüşmesinde barış anlaşmasının birçok unsuru tartışıldığını söyledi ve \"Binlerce askerin öldüğü gerçeği de ele alındı ve hem Başkan Putin hem de Başkan Zelenskiy bu savaşın sona ermesini istiyor\" diye yazdı. Beyaz Saray Genel Sekreter Yardımcısı Dan Stavino, görüşmenin Türkiye saatiyle 18.00'de başladığını söylemişti. Florida'dan Washington'a seyahati sırasında Air Force One uçağında gazetecilerin sorularını yanıtlayan Trump, hafta sonu Ukrayna ile Rusya arasındaki savaşı sona erdirme çabalarına atıfta bulunarak çok sayıda çalışma yapıldığını kaydetmişti. Trump, \"Savaşı sona erdirebilir miyiz görmek istiyoruz. Belki yapabiliriz, belki yapamayız ama bence çok iyi bir şansımız var\" demişti. ABD Başkanı gazetecilere, bu görüşmelerde toprak ve enerji santralleri başlıklarının da yer aldığını belirtmişti. Daha sonra kendisine ait sosyal medya platformu Truth Social'da paylaşım yapan Trump, Putin ile görüşmesinden önce muhtemel bir barış anlaşmasının \"pekçok unsuru\" konusunda uzlaşmaya varıldığını açıklamıştı. Trump uzlaşmaların yanı sıra üzerinde çalışılması gereken \"çok şey olduğunu\" da vurguladı. Bu arada Ukrayna lideri Volodimir Zelenskiy de Rusya liderini savaşı uzatmakla suçladı. Ukrayna lideri \"Bu teklif çok uzun zaman önce uygulanabilirdi. Savaşta geçen her gün insan yaşamlarının kaybedilmesi demek\" diye konuştu. Kremlin sözcüsü Peskov, 17 Mart'taki günlük basın brifinginde yaptığı açıklamada, -görüşme başlıklarını açıklamayı reddetti. \"Biz bunu asla yapmayız, asla olayların önüne geçmeyiz... İki başkan arasındaki görüşmelerin içeriği önceden tartışmaya tabi değildir. Dolayısıyla bunu yapmayacağız.\" Ukrayna geçen hafta, ABD ile görüşmelerin ardından 30 günlük bir ateşkes planı üzerinde uzlaştıklarını açıklamıştı. Rusya Devlet Başkanı Vladimir Putin de bu fikre katıldığını söylemiş ancak bazı koşullar getirmişti. Trump'ın Orta Doğu Özel Temsilcisi Steve Witkoff, \"önümüzdeki haftalarda\" bir anlaşmaya varılacağına inandığını söylemişti. Witkoof, 13 Mart'ta Putin ile Moskova'da görüşmüştü. 16 Mart'ta CNN'e konuşan Witkoff, \"Burada bir miktar ilerleme göreceğimiz konusunda gerçekten umutluyum\" diye ekledi. Ukrayna tarafıyla da görüşmeleri sürdürdüklerini belirten Witkoff, olası bir anlaşmada Ukrayna'da Rus işgali altındaki toprakların nasıl ele alınabileceğine ilişkin soruyu yanıtlamadı. Rusya ve Ukrayna gece yarısı insansız hava araçlarıyla karşılıklı saldırılar düzenledi. Rusya Federasyonu Astrahan Bölgesi Valisi İgor Babuşkin, Ukrayna'nın bölgede enerji tesislerini hedef aldığını, bir kişinin yaralandığını ve yangın çıktığını söyledi. Babuşkin, \"Durumun kontrol altında olduğunu\" ekledi. Rusya Savunma Bakanlığı da 36'sı Kursk bölgesinde olmak üzere 72 insansız hava aracının etkisiz hale getirildiğini kaydetti. Ukrayna Hava Kuvvetleri ise Rusya'nın gece yarısı insansız hava araçlarıyla 174 saldırı düzenlediğini, 160'ının etkisiz hale getirildiğini açıkladı. Saldırılarda Kiev, Odessa, Harkov, Dnipro, Kirovohrad, Sumi, Çernihiv bölgelerinin hedef alındığı kaydedildi. Ukrayna geçtiğimiz Ağustos ayında Rusya'daki Kursk bölgesine şok bir kara saldırısı başlatarak geniş toprak parçalarını ve onlarca köyü ele geçirmişti. Ancak geçtiğimiz iki hafta içinde Kiev, Moskova'nın yoğun karşı taarruzu nedeniyle Kursk'taki hakimiyetini kaybetti.", "summary": "Donald Trump ve Vladimir Putin, Ukrayna'daki enerji altyapılarına yönelik saldırıların 30 günlüğüne durdurulması konusunda anlaştı; Putin ordusuna gerekli talimatı verdi. Trump görüşmenin verimli geçtiğini belirtirken, Zelenskiy bu adımın geç kaldığını söyledi; taraflar bir barış anlaşması üzerinde çalışmaya devam ediyor."}
{"text": "SpaceX kurucusu Elon Musk, insansı robot taşıyan Starship roketinin gelecek yılın sonuna doğru Mars'a fırlatılacağını söyledi. Musk, sahibi olduğu sosyal medya platformu X'ten, denemenin başarılı olması halinde Starship'in insanları 2029'da Mars'a götürmeye başlayabileceğini kaydetti; \"2031 daha olası\" dedi. SpaceX'in yeni nesil uzay aracı Starship (Yıldız Gemisi), 123 metre uzunluğuyla şimdiye kadar üretilmiş en büyük roket. Musk, Starship'in insanlar için gezegenler arası yolculuğu başlatabileceğine inanıyor. Şimdiye kadar yapılan denemelerin üçünde fırlatılan roketler havada infilak etse de, şirket bu tür başarısızlıkların geliştirme sürecinin parçası olduğunu ve roketin her seferinde yeni bir başarıya imza attığını kaydediyor. Space X en son geçen hafta roketi uzaya gönderdi. Şirket, Starship'in bugüne kadarki en uzun ve başarılı test uçuşunu gerçekleştirdiğini ancak roketle iletişimin kesildiğini açıkladı. Öte yandan Starship'in test uçuşunda öngörülen güzergahı neredeyse tamamlamayı başardığını duyurdu. Starship ile bağlantı atmosfere giriş sırasında kesildi. SpaceX, son patlamanın motor kaybından sonra gerçekleştiğini ve nedenini daha iyi anlamak için verilerin inceleneceğini belirtti. ABD Federal Havacılık İdaresi (FAA), tekrar deneme yapabilmesi için şirketin bir soruşturma yürütmesi gerekeceğini söyledi. Amerikan Uzay Ajansı (NASA), Ay'a yeniden insan gönderme misyonunda, uzay aracının değiştirilmiş bir versiyonunu kullanmayı umuyor. Musk, ilk Mars görevinin geçen yıl tanıtılan Tesla'nın insansı robotu \"Optimus\"u taşıyacağını söyledi. Musk, robotun bir gün günlük işleri halledebilecek noktaya geleceğini ve 20 ila 30 bin dolara satılacağını belirtiyor.", "summary": "Elon Musk, insansı robot taşıyan Starship roketinin 2025 sonunda Mars’a fırlatılacağını, insanlar içinse Mars yolculuklarının 2029’da başlayabileceğini söyledi; son testte roket başarıyla yol aldı ancak atmosfere girişte bağlantı kesildi."}
{"text": "İSRAİL ORDUSU Hamas, İsrail'in Gazze'de askeri operasyonlarına yeniden başlamasından bu yana ilk kez Tel Aviv'e üç füze fırlattığını açıkladı. İsrail, füzelerden birini hava savunma sistemleriyle durdurduğunu, diğerlerinin ise yerleşim olmayan bölgelere düştüğünü belirtti. Gazze Sağlık Bakanlığı'na göre, İsrail'in 18 Mart'ta saldırılarına yeniden başlamasından bu yana en az 591 kişi hayatını kaybetti. Bunlar arasında 200'den fazla çocuk olduğu bildirildi. İsrail ordusu 20 Mart'ta Mısır sınırındaki Refah'ta askerlerinin karadan operasyonlara başladığını açıkladı. Açıklamada birliklerin Gazze'nin kuzey ve merkezinde de kara operasyonlarını sürdürdüğü ifade edildi. Ordu, birliklerinin Gazze Şeridini kuzey ve güney doğrultusunda kesen Netzarim Koridoru'na doğru ilerlediğini açıklamıştı. Ordunun Gazze'nin kuzeyindeki Beyt Hanun da dahil olmak üzere ilerlediği bölgelerde dağıtılan tahliye emirleri BBC tarafından da görüldü. Gazzelilere, bölgenin kara sınırlarının üç tarafından büyük bir alanı terk etmelerini söyleyen çok sayıda tahliye emri verildi. Bu, kısa süre içinde daha büyük bir kara harekatının gerçekleşebileceğini gösteriyor. Emirler, çoğu savaş nedeniyle defalarca yerinden edilmiş ve ateşkes sırasında evlerine dönmüş olan Filistinli aileler arasında paniğe yol açıyor. Gazze'ye yönelik saldırılar, Ocak ayından beri yürürlükte olan kırılgan ateşkes anlaşmasının bozulduğuna işaret ediyor. Birleşmiş Milletler 19 Mart'taki İsrail saldırılarında Deyr el-Balah'taki tesisinde biri kendi personelinden olmak üzere iki kişinin hayatını kaybettiğini açıkladı. İsrail Dışişleri Bakanlığı sözcüsü soruşturma başlatacaklarını söyledi ancak İsrail'in suçlanmasına karşı çıktı. İsrail Başbakanı Binyamin Netanyahu, 18 Mart sabaha karşı başlayan bombardımanın ardından ülkesinin \"Gazze'de savaşa tüm gücüyle devam ettiğini\" söylemişti. İsrail ordusunun gece boyunca Gazze'ye düzenlediği saldırıların ardından Tel Aviv'de konuşan Netanyahu, gece başlatılan ve gün boyunca süren saldırıların \"sadece başlangıç\" olduğunu söylemişti. İsrail ordusu, Hamas ile ateşkes anlaşmasının yürürlüğe girdiği 19 Ocak'tan bu yana Gazze Şeridi'ne yönelik en geniş çaplı hava saldırılarını düzenledi. Gazze'deki Sağlık Bakanlığı saldırılarda 400'den fazla Filistinlinin hayatını kaybettiğini açıkladı. Gazze İçişleri Bakan Yardımcısı ve bölgedeki en üst düzey Hamas güvenlik yetkilisi Mahmud Ebu Vafah'ın düzenlenen saldırılarda öldürüldüğü belirtildi. Gazze sivil savunma ajansı, ölenler arasında çok sayıda çocuk, kadın ve yaşlı olduğunu aktardı. İsrail halkına seslenen Netanyahu, \"Bugüne kadar inanılmaz başarılara imza attık. Birlikte Orta Doğu'nun çehresini değiştiriyoruz\" dedi. İsrail'in hedeflerine ulaşana kadar savaşmaya devam edeceğini vurgulayan İsrail lideri, bu hedeflerin arasında Hamas'ın elinde bulunan tüm rehinelerin serbest bırakılmasının da dahil olduğunu söyledi. Netanyahu, \"İsrail halkının Hamas propagandasına inanmaması gerektiğini\" ifade etti ve \"ülkesinin savaş hedeflerine ulaşmasını hiçbir şeyin durduramayacağını\" vurguladı. Savaşın ortasında olduklarını ve savaşı kazandıklarını iddia eden Netanyahu, ancak askeri operasyonların henüz bitmediğini belirtti. Netanyahu, ABD'nin İran'a karşı aldığı tutumu da takdirle karşıladığını belirttiği konuşmasını, \"Onları yeneceğimizden eminim ve galip geleceğiz\" diyerek bitirdi. Görgü tanıkları, Ramazan ayında gerçekleşen saldırılar sırasında birçok Filistinlinin sahur yaptığını anlattı. Buna göre 20'den fazla İsrail savaş uçağı duyuldu. Uçaklar daha sonra Gazze Şehri, Refah ve Han Yunus'u vurmaya başladı. Gazze'nin güneyindeki El-Mavazi'den BBC'ye konuşan Birleşmiş Milletler (BM) çocuk yardım kuruluşu UNICEF'in sözcüsü Rosalia Bollen, \"Herkes için zor bir geceydi. Çok yüksek patlama sesleriyle uyandık. Sonraki 15 dakika boyunca... Neredeyse her beş-altı saniyede bir patlama duyduk\" dedi. İsrail Ordusu, sabah saatlerinde internet üzerinden tahliye emirleri yayımladı. Yeni tahliye haritasına göre Gazze Şeridi sınırının tamamı kırmızı, yani tehlikeli bölge ve Beyt Hanun, Khuzaa, Abasan el Kabira ve El Cedide bölgelerinin tahliye edilmesi istendi. X'te paylaşım yapan İsrail Ordusu Sözcüsü Filistinlilere \"derhal\" Gazze Şehri'nin batısındaki ve Han Yunus'taki sığınaklara gidilmesi söylendi. İSRAIL ORDUSU BM Genel Sekreteri Antonio Guterres'in, yüzlerce kişinin öldürüldüğü saldırılardan şoke olduğu belirtildi. BM Sözcüsü Rolando Gomez \"Genel sekreter ateşkese uyulması, engelsiz insani yardım ulaştırılması ve geriye kalan rehinelerin koşulsuz serbest bırakılması çağrısı yapıyor\" dedi. BM Filistinli Mültecilere Yardım Kurumu UNRWA Başkanı Philippe Lazzarini savaşa devam etmenin \"dünya üzerinde cehennemi ateşleyeceğini\" belirtti. Lazzarini \"İsrail'in geceki ağır bombardımanından sonra çocuklar dahil, sivillerin öldürüldüğü korkunç sahneler var. Savaşa dönerek 'dünya üzerinde cehennemi' ateşlemek sadece daha fazla acı getirecek\" dedi. BM'nin İnsan Hakları Yetkilisi Volker Türk de hava saldırılarından dehşete düştüğünü vurguladı ve \"Bu, trajediye trajedi ekleyecek\" dedi. Dışişleri Bakanlığı da saldırılar nedeniyle İsrail'i kınayan bir açıklama yayımladı. İsrail ve Hamas arasında üç aşamalı ateşkeste, altı hafta süren ve karşılıklı rehine ve tutuklu değişimini içeren ilk aşamanın ardından ikinci faza geçilememişti. 19 Ocak'ta yürürlüğe giren ateşkes anlaşması uyarınca İsrail'in askerlerini Mısır-Gazze sınırı boyunca uzanan Philadelphi koridorundan Mart başında çekmesi ve savaşı sona erdirmesi, kalan tüm rehinelerin geri verilmesi ve karşılığında daha fazla Filistinli mahkumun serbest bırakılması için müzakereleri yoğunlaştırması gerekiyordu. Arabulucular, ateşkesin ilk aşamasının 1 Mart'ta sona ermesinden bu yana ileriye dönük bir yol bulmaya çalışıyorlar. Beyaz Saray, İsrail'in 18 Mart'taki hava saldırılarıyla ilgili Trump yönetimine danıştığını açıkladı. İsrail Başbakanlık Ofisi tarafından yapılan yazılı açıklamada, Başbakan Binyamin Netanyahu ve İsrail Savunma Bakanı İsrael Katz'ın İsrail ordusuna Hamas'a karşı \"güçlü bir eylem\" talimatı verildiği belirtildi. Saldırıların, \"Hamas'ın rehinelerimizi serbest bırakmayı tekrar tekrar reddetmesinin yanı sıra ABD Başkanlık Temsilcisi Steve Witkoff ve arabuluculardan aldığı hiçbir öneriyi kabul etmemesi\" üzerine gerçekleştiği kaydedildi. Buna göre saldırı planı hafta sonu onaylandı. İsrail'in BM Büyükelçisi Danny Danon, Hamas'ı tüm rehineleri serbest bırakması konusunda uyardı ve \"düşmanlarımıza merhamet göstermeyeceğiz\" dedi. Hamas, buna İsrail'i ateşkes anlaşmasını bozduğu için ihanetle suçlayarak yanıt verdi. Ayrıca İsrail'in Gazze'de tutulan rehineleri \"belirsiz bir duruma\" sürüklediğini söyledi. Ancak Hamas hemen savaş ilan etmedi, bunun yerine arabulucuları ve BM'yi müdahale etmeye çağırdı. ABD, yeni bir rehine takası dahil olmak üzere ilk aşamanın Nisan ortasına kadar uzatılmasını önermişti. Ancak müzakerelerle bağlantılı Filistinli yetkili BBC'ye, İsrail ve Hamas'ın Witkoff'un önerdiği planın temel maddelerinde anlaşamadıklarını söyledi. Hamas'ın 7 Ekim 2023'te İsrail'in güneyine gerçekleştirdiği saldırı, çoğunluğu sivil olan bin 200'den fazla kişinin ölümüne neden oldu. Bu saldırılarda Hamas 251 kişiyi rehin aldı. Hemen ardından İsrail ordusu, Gazze'de büyük bir yıkıma neden olan saldırılarında çoğunluğu kadın ve çocuk olmak üzere 48 binden fazla Filistinliyi öldürdü. Gerçek sayının bunun çok daha üzerinde olabileceği tahmin ediliyor. Gazze'nin 2,1 milyonluk nüfusunun çoğu birden fazla kez yerinden edildi. Binaların yaklaşık yüzde 70'i hasar gördü veya yıkıldı, sağlık, su ve hijyen sistemleri çöktü. Bölgede ağır bir yiyecek, yakıt, ilaç ve sığınak sorunu yaşanıyor.", "summary": "İsrail, Gazze’de askeri operasyonlara yeniden başladı; Hamas Tel Aviv’e üç füze fırlattı. İsrail saldırılarında yüzlerce sivil hayatını kaybetti. Refah’ta kara harekâtı sürerken, büyük tahliyeler paniğe yol açtı. BM, sivil ölümlerden ve ağır bombardımandan endişeli; çatışmalar ateşkesi sona erdirdi."}
{"text": "Süper Lig'in 34. haftasında Beşiktaş, Kadıköy'de Fenerbahçe'yi 1-0 yendi. Beşiktaş'ta Gedson Fernandes 36. dakikada kullandığı penaltıyı gole çeviremezken 44. dakikada Fenerbahçe savunmasının yaptığı hatayı değerlendirerek takımını öne geçirdi. Fernandes'in kaçırdığı penaltıda gözüne tribünlerden lazer tutulması sosyal medyada eleştirildi. İkinci yarıda iki taraf da bulduğu fırsatlardan yararlanamayınca maç bu skorla tamamlandı. Beşiktaş'ın ilk golünün ardından Fenerbahçe tribünlerde sık sık \"yönetim istifa\" sloganları atıldı. Maçın ardından Fenerbahçe Teknik Direktörü Jose Mourinho, \"Ligin sonucu daha lig başlamadan belirlenmişti\" dedi. Beşiktaş'ı tebrik eden Mourinho, maçta yenilgiyi hak etmediklerini de ekledi. Siyah beyazlıların teknik direktörü Ole Gunnar Solskjaer ise maçın ardından \"Sezon sonu bizim için çok önemli olacak. Ligi üçüncü bitirmek istiyoruz\" diye konuştu. 2 bin 100 Beşiktaş taraftarının deplasmanda izlediği karşılaşmada çok sayıda polis görev aldı. Ligin bitimine dört hafta kala Galatasaray'ın sekiz puan gerisinde ikinci sırada yer alan Fenerbahçe bu skorla şampiyonluk yarışında büyük yara aldı. 2013-14 sezonundan beri Süper Lig'de şampiyon olamayan Fenerbahçe, bu sezonun başında büyük bir bütçeyle Jose Mourinho'yu takımın başına geçirdi. Fakat bu harcamanın ligde başarı getirmemesi, taraftarların tepkisini çekti. Liderin 28 puan gerisindeki Beşiktaş ise ligde üçüncülük mücadelesi veriyor. Siyah beyazlılar maç eksiğiyle iki puan gerisinde olduğu Samsunspor'u geçerek üçüncü olmak ve böylece hem önümüzdeki sezon Konferans Ligi yerine Avrupa Ligi elemelerine katılmak hem de sezon sonunda Süper Kupa için yapılacak dörtlü finale katılabilmek istiyor. Sarı lacivertlilerin teknik direktörü Jose Mourinho, bu skorla İstanbul derbilerinde galibiyetle tanışamamış oldu. Galatasaray'la ligde iki, kupada bir ve Beşiktaş'la da ligde iki karşılaşmaya çıkan Mourinho, bu beş maçta dört mağlubiyet bir beraberlik aldı. Beşiktaş'ın sezon ortasında göreve başlayan teknik direktörü Ole Gunnar Solskjaer ise Galatasaray'ın ardından Fenerbahçe'yi de yenerek İstanbul derbilerinde ikide iki yapmış oldu. Bugünkü karşılaşmanın hakemi Yasin Kol, yardımcıları, Abdullah Bora Özkara ve Bahtiyar Birinci, dördüncü hakemi Burak Pakkan, video yardımcı hakemi (VAR) ise Hollandalı Richard Martens'ti.", "summary": "Süper Lig'in 34. haftasında Beşiktaş, deplasmanda Fenerbahçe’yi 1-0 yendi. Gedson Fernandes hem penaltı kaçırdı hem de maçın tek golünü attı. Fenerbahçe taraftarı \"yönetim istifa\" sloganları atarken, Mourinho maçın adil olmadığını savundu. Beşiktaş teknik direktörü Solskjaer İstanbul derbilerinde 2’de 2 yaptı. Fenerbahçe şampiyonluk yarışında ağır yara aldı."}
{"text": "Marmara Denizi'nde 23 Nisan'da meydana gelen 6,2 büyüklüğündeki deprem İstanbul'da büyük bir yıkıma ve can kaybına neden olmadı. Resmi verilere göre, İstanbul'da 6,2 büyüklüğündeki depremin ardından 291 artçı sarsıntı kaydedildi. Çevre, Şehircilik ve İklim Değişikliği Bakanı Murat Kurum, depremin ertesi günü İstanbul başta olmak üzere Bursa, Balıkesir, Tekirdağ ve Yalova'da yaşayanlardan toplam 1399 yapı ihbarı alındığını açıkladı. Kurum, 7 binanın az hasarlı olduğunun tespit edildiğini söyledi. Sağlık Bakanı Kemal Memişoğlu ise depremde birincil yaralanmanın olmadığını belirtti. Deprem sonrası panik nedeniyle kaçarken yaralanan kişilerin hastanelere başvurduğunu aktaran Memişoğlu, 60 kişinin hastanelerde tedavi edildiğini söyledi. Bakan, hayati tehlikenin olmadığını ekledi. Türkiye'de geçmişte benzer büyüklükteki depremlerde ölümler ve yıkımlar yaşanmıştı. Peki İstanbul ve çevresi 23 Nisan depremini nasıl can kaybı yaşamadan ve büyük bir felakete dönüşmeden atlattı? Bu makalede X içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. X paylaşımının sonu BBC Türkçe'ye konuşan uzmanlar bu sorunun yanıtını bulmak için birden fazla faktörün dikkate alınması gerektiğini söylüyor. BBC Türkçe'ye konuşan Bilim Akademisi Üyesi Jeoloji Mühendisi Prof. Dr. Okan Tüysüz, bunlardan ilkinin depremin merkez üssünün kente uzaklığı olduğunu belirtiyor. AFAD'a göre Silivri'ye yaklaşık 23 km uzaklıkta meydana gelen depremin derinliği de 7 km kadardı. Tüysüz, \"Depremin odağı ne kadar uzaksa sizi o kadar az etkiler: İstanbul'un içinde aktif fay yok, faylar Marmara Denizi'nde\" hatırlatmasında bulunuyor. Tüysüz'ün verdiği bilgiye göre, olası bir yıkımı etkileyen ikinci faktör, depremin büyüklüğü ve kırılan fayın uzunluğu. \"6,2 olağan koşullarda yıkıcılığın olmadığı, (yıkıcı etkinin) ucu ucuna yeni başladığı bir büyüklük olarak düşünülebilir\" diyor. 23 Nisan depremi toplam 13 saniye sürdü. Tüysüz, depremin süresinin büyüklüğüyle doğru orantılı olduğunu vurguluyor. \"Deprem büyükse süresi de uzun olur genellikle. 17 Ağustos depremi ve 6 Şubat depremlerinin ilk büyük sarsıntısı bir dakikadan uzun sürmüştü.\" X 6,2 büyüklüğünün İstanbul'daki yapı stoğunun kalitesi için bir test olmadığı belirtiliyor. BBC Türkçe'ye konuşan Türkiye Deprem Vakfı Yönetim Kurulu Üyesi Cemal Gökçe, \"Toplam uzunluğu 100 km'yi bulan bir fayın sadece 10 km'sinin kırıldığı, küçük, orta büyüklükte denemeyecek bir depremde bile oldukça fazla yapının hasar gördüğünü düşünüyorum\" diyor. Sadece yapılan ihbarları esas alan hasar raporlarının eksik olabileceği uyarısında bulunan Gökçe, bazı hanelerin hasara rağmen ihbarda bulunmamış olabileceğini de belirtiyor. Uzmanlar, İstanbul'u etkileyecek 7 ve üzeri bir deprem riskinin halen canlı olduğu görüşünde. 2019 yılında İstanbul Büyükşehir Belediyesi hazırlanan İstanbul'un Olası Deprem Kayıpları Tahminlerinin Güncellenmesi çalışmasına göre, kentte 7,5 büyüklüğünde bir deprem gerçekleşmesi durumunda 50 bine yakın binanın ağır ya da çok ağır hasar alması bekleniyor. 150 bine yakın binanınsa orta hasarlı olacağı öngörülüyor. BBC Türkçe'ye konuşan Türk Mühendis ve Mimar Odaları Birliği (TMMOB) İnşaat Mühendisleri Odası Yönetim Kurulu Başkanı Nusret Suna da yaşanan depremin binaların durumuyla ilgili güvence kabul edilemeyeceğini savunuyor. Suna, İstanbul'daki yapı stoğunun deprem açısından güvenli sayılabilmesi için 7 ve üzerindeki deprem senaryolarına hazır olması gerektiğini söylüyor. Uzmanlara göre depremlerin yıkıcı etkisinde bir diğer belirleyici faktör depremin ivmesi. Jeoloji Mühendisi Prof. Dr. Okan Tüysüz, ivmeyi, \"deprem dalgalarının yatay ve düşeyde binalara uyguladığı kuvvet\" olarak tanımlıyor. Buna göre depremin ivmesi büyüklüğüyle ve çoğu durumda fayın uzunluğuyla doğru orantılı. Diğer yandan zemin ne kadar zayıfsa ivme de o kadar kuvvetli oluyor. Tüysüz, 23 Nisan depreminin ivmesinin de 0,2g olarak ölçüldüğünü ifade ediyor. Bunun normal koşullarda \"üçüncü derece deprem bölgesine karşılık gelen\", \"çok düşük\" bir ivme olduğunu vurguluyor. \"Deprem tehlike haritasında İstanbul'da beklenen ivme 0,6g ve binaların ona göre yapılıyor olması gerekiyor\" diye ekliyor. Bilim Kurulu Üyesi profesör, İstanbul'da bu yükseklikte bir ivmeyle deprem olması durumunda yıkım görülmemesinin imkansız olduğunu tahmin ediyor. Tüysüz, on binlerce binanın ağır hasar riski altında olduğunu vurguluyor. \"Deprem oldu bitti, bundan sonra deprem olmaz rehavetine kapılmamak lazım\" diye uyarıyor. Peki deprem afete hazırlık kültürü açısından nasıl bir görüntü çizdi? BBC Türkçe'ye konuşan uzmanlar daha hazırlıklı olunabileceği görüşünde. Okan Tüysüz, her depremden sonra birkaç gün yaşanan yoğun tartışmaların kısa sürede unutulduğunu hatırlatıyor. Geçmişte 20 yıl İnşaat Mühendisleri Odası İstanbul Şubesi Başkanlığı yapan Cemal Gökçe, İstanbul'un 1999 depremi dönemiyle karşılaştırıldığında \"daha iyi durumda olmadığı\" yorumunu yapıyor. Gökçe, bu kıyaslamayı şöyle açıklıyor: \"O zaman İstanbul'un nüfusu azdı, yapı stoğu bu kadar yoğun değildi, yeşil alanlar daha çoktu. O dönem 14 kişilik il afet merkez kurulunda yer alıyordum. Kentte 496 toplanma alanı belirlemişti, ama o zaman bile bu sayının yetersiz olduğu; her mahallede birkaç tane toplanma alanına ihtiyaç olduğu belirtiliyordu. Şimdi onlardan 60 civanında kaldı, boş alanlar bile yapılaşmaya açıldı.\" Afet ve Acil Durum Yönetimi Başkanlığı (AFAD), 2019 yılında toplanma yerlerinin tespitinde göz önüne alınan kriterleri açıklamış ve İstanbul'da 2 bin 864 adet toplanma alanı olduğunu duyurmuştu. Ancak, aralarında TMMOB'un da bulunduğu bazı sivil toplum kuruluşları, bu alanların önemli bir kısmının gerekli kriterleri sağlamadığını ve 1999 depreminin ardından belirlenen alanların dörtte üçünün imara açıldığını öne sürmüştü. Depremle birlikte İstanbul'da telefon hatlarının kilitlendiği ve trafikte yoğunluk yaşandığına ilişkin şikayetler yaygın şekilde dile getirildi. Ulaştırma ve Altyapı Bakanı Abdülkadir Uraloğlu 24 Nisan'da GSM operatörleriyle gerçekleştirilen toplantı sonrası yaptığı açıklamada, deprem sırasında haberleşme kapasitesinin normale göre 2 buçuk kat arttığını söyledi. Uraloğlu aramaları karşılanmaması oranının yüzde 25 civarında tespit edildiğini belirtti. Cemal Gökçe, olası büyük bir deprem için böyle bir tablonun endişe verici olduğunu savunuyor: \"Birçok yerde yangınlar çıkacak. Trafik kilit, telefonlar çalışmazken nasıl ulaşılacak?\"", "summary": "Marmara Denizi'nde 23 Nisan'da meydana gelen 6,2 büyüklüğündeki deprem İstanbul'da büyük bir yıkıma yol açmadı. Uzmanlar, bunun nedenini depremin merkez üssünün kente uzak olması, düşük ivmesi ve kısa sürmesiyle açıklıyor. Ancak olası büyük bir İstanbul depremi için riskin hâlâ çok yüksek olduğu uyarısı yapılıyor. Uzmanlar afet hazırlığında ciddi eksikler bulunduğuna dikkat çekiyor."}
{"text": "Ana muhalefet partisi CHP, İstanbul Büyükşehir Belediyesi'nin görevden alınan başkanı Ekrem İmamoğlu'nun tutuklanmasının ardından erken seçim talebini siyasi stratejisinin parçası haline getirme kararı aldı. İktidarı seçime zorlamak için CHP'de tartışılan yeni formül \"ara seçim\". Parti yönetimi bir yandan da \"AKP'nin kalelerinde\" mitinglere devam edilmesi, İmamoğlu için imza kampanyasının hızlandırılması dahil birden çok seçeneği devreye sokmaya hazırlanıyor. CHP Genel Başkanı Özgür Özel, geçtiğimiz günlerde iktidara, Kasım 2025 için \"erken seçim\" kararı alınması çağrısı yaptı ve \"Kararı almıyorlarsa biz bu milletin önüne bir sandık koymak için her yolu deneyeceğiz\" dedi. Halk TV'den İsmail Küçükkaya ise Özel'in kendisine, \"Eğer AKP sonbahara kadar erken seçim ilan etmezse şoke edici bir hamle yapacağım\" dediğini aktardı. CHP kulislerinde \"şok formül\"ün \"ara seçim\" olabileceği konuşuluyor. CHP'nin tartıştığı formül, ölüm ve istifalar nedeniyle sekiz milletvekillinin boş bulunduğu parlamentoda, en az 22 CHP milletvekili istifa ettirilerek, ara seçim kararını almasını sağlamaya dayanıyor. İstifalar için ise CHP'nin güçlü olduğu seçim bölgelerinin tercih edilebileceği belirtiliyor. Anayasa'nın 78. Maddesine göre parlamento bir seçim döneminde bir kez ara seçim kararı alabiliyor. Ancak bunun için genel seçimlerin üzerinden 30 ay geçmesi ve bir sonraki genel seçimden bir yıl önce karar alınması gerekiyor. 14 Mayıs 2023 seçimleri dikkate alındığında 30 aylık süre Kasım 2025'te doluyor. Ancak, boşalan üyeliklerin sayısı, üye tamsayısının yüzde beşini, yani 30 milletvekilini bulması halinde, bu seçim bölgeleri için parlamento üç ay içinde seçim kararı almak zorunda. Bir seçim bölgesinde tüm milletvekilliklerinin boşalması halinde de yine ara seçim zorunlu. Milletvekili istifası parlamento onayına bağlı olduğu için \"istifayla ara seçim\" formülünün birçok açmazı olduğu CHP tarafından da kabul ediliyor. AKP ve MHP, Kasım 2027'den önce bir erken veya ara seçime sıcak bakmıyor. Bu nedenle, iktidarın istifalara onay vermeyeceği ve hatta istediği milletvekillerinin istifasını kabul edip bazılarını etmeyerek ara seçim yolunu kapatabileceği belirtiliyor. Böyle bir durumda seçim tarihini yine iktidarın belirleyeceğine dikkat çekiliyor. Ancak CHP yönetim katında ağırlıklı görüş, iktidarın böylesine güçlü bir tepki karşısında \"seçimden kaçamayacağı\" yönünde. Bu görüşü savunanlar şu tezleri öne sürüyor: CHP lideri Özel, \"iktidarı erken seçime zorlama\" stratejisinin bir parçası olarak mitinglerini de devam ettirme kararı aldı. Parti yönetimi, miting öncesi ve sonrasında gidilen yerlerdeki seçmen eğilimlerini de ölçüyor ve sonuçlardan memnun. AKP'nin güçlü olduğu Yozgat'ta CHP'nin oylarının yüzde 38'e yükseldiğine dikkat çeken bir parti yöneticisi, \"Yozgat'ta da Mersin'de de benzer sonuçları, benzer seçmen tepkilerini alıyoruz\" diyor. CHP'nin yaptığı ölçümlere göre partiye destek gençlerde en yüksek düzeydeyken, bunu 60 yaş üstü ve çoğu emekli olan seçmen izliyor. CHP'nin oy almakta en çok zorlandığı kesim ise 30-60 yaş arası çalışan kesimler. Saraçhane protestolara katılımlara dikkat çeken bazı CHP yöneticilerine göre, \"Partinin toplumdan yükselen heyecanı kontrol ederken partiye uzak seçmene güven vermek için\" de adımlar atması gerekiyor. Bu konuda en önemli adım olarak ise \"program kurultayı\" gösteriliyor. Partinin yeni programının onaya sunulacağı kurultay haziran ayında yapılacak. Hazırlıklar partili üyelerin ve delegelerin de görüşü alınarak sürüyor. CHP yönetimi İmamoğlu'nun tutuklanmasından sonra serbest bırakılması için başlattığı imza kampanyasını da yeni etkinliklerle hızlandırmayı planlanıyor. Parti, Cumhurbaşkanı Recep Tayyip Erdoğan'ın 2023 seçimlerinden sonra aldığı oy oranının üstüne çıkmak için 28 milyon dolayında oy hedefliyor. CHP bunun iktidara \"güvensizlik oyu\" anlamına geleceğini savunuyor. İmamoğlu, tutuklanmadan önce seçim kampanyasını yürütmek için Ankara ve İstanbul'da \"cumhurbaşkanlığı ofisi\" açılması planlanıyordu. Tutuklama sonrasında ofis açılışı için aceleci olmama kararı alan parti yönetimi önümüzdeki aylarda bunu yaşama geçirmeyi planlıyor. İmamoğlu'nun cezaevinden kampanya yürüteceğini belirten bazı parti yöneticileri, \"Geçmişe göre daha zor yapacağımızın farkındayız. Kadrosundan programına kadar daha dikkatli olmak zorundayız ama bunu yapacağız. Ekrem İmamoğlu Silivri'den bir cumhurbaşkanlığı kampanyasını yürütecek\" dedi.", "summary": "CHP, Ekrem İmamoğlu'nun tutuklanmasının ardından erken seçim çağrılarını artırırken, iktidarı seçime zorlamak için milletvekili istifalarıyla \"ara seçim\" formülünü gündeme aldı. Parti, mitinglere devam etmeyi, imza kampanyasını hızlandırmayı ve İmamoğlu'nun cezaevinden cumhurbaşkanlığı kampanyasını yürütmesini planlıyor."}
{"text": "Almanya'da parlamento savunma harcamalarını sıkı borçlanma kurallarından muaf tutma kararı aldıktan sonra ordu büyük bir yatırım artışı için onay aldı. BBC'ye konuşan Almanya Genelkurmay Başkanı Carsten Breuer, Rusya'nın saldırganlığının Ukrayna ile sınırlı kalmayacağını düşündüğünü ve bu yüzden bu kaynak artışına acil bir şekilde ihtiyaç duyulduğunu söylüyor: \"Rusya tarafından tehdit ediliyoruz. Putin tarafından tehdit ediliyoruz. Bunu savuşturmak için ne gerekiyorsa yapmak zorundayız.\" Breuer, NATO'nun da dört yıl içinde gelmesi muhtemel bir saldırıya hazır olması gerektiğini belirtiyor: \"Mesele, hazırlanmak için ne kadar zamana ihtiyaç duyduğum değil, Putin'in bize hazırlanmak için ne kadar zaman tanıyacağı. \"Ne kadar erken hazırlanırsak o kadar iyi olur.\" Rusya'nın Ukrayna'yı işgali, Almanya'daki düşünce tarzını kökten değiştirmiş. İnsanlar onlarca yıl boyunca, Almanya'nın Avrupa'da geçmişte çıkardığı savaşlar nedeniyle askeri gücü reddeden bir anlayışla yetiştirildi. Berlin'de konuştuğum ABD merkezli düşünce kuruluşu German Marshall Fund'dan Markus Ziener \"İki dünya savaşı başlattık. İkinci Dünya Savaşı'nın bitiminden bu yana 80 yıl geçmiş olsa da Almanya'nın çatışmalara dahil olmaması fikri pek çok kişinin DNA'sına işlemiş durumda\" diyor. Ülkenin ordusu yıllar boyunca finansman eksikliğinden şikayetçiydi. Fakat günümüz koşullarında bile bazıları, militarizm olarak değerlendirilebilecek herhangi bir şeye dikkatle yaklaşıyor. Almanya'nın Rusya konusunda spesifik bir politikası vardı. Polonya ve Baltık ülkeleri Moskova'yla yakınlaşmaya karşı uyarılar yapıp savunma harcamalarını artırırken Berlin, eski başbakan Angela Merkel döneminde Rusya'yla iş yapmanın durumu değiştirebileceğini düşünüyordu. Almanya ozmoz yöntemiyle Rusya'yı demokratikleştirebileceğini düşündü. Fakat Rusya parayı alıp Ukrayna'yı işgal etti. Bunun üzerine Şubat 2022'de Başbakan Olaf Scholz, \"Putin gibi savaş kışkırtıcılarına karşı\" orduya 100 milyar euroluk yatırım yapacağını açıkladı. Fakat General Breuer bunun yetersiz olduğunu söylüyor: \"Yollardaki çukurları doldurmamıza ancak yetti. Durum epey kötü.\" Kendilerinin aksine, Rusya'nın hem cephedeki hem de cephanelikteki silahlar ve ekipmanlar için büyük harcamalar yaptığını vurguluyor. Rusya'nın siber saldırılardan sabotaja ve Alman askeri tesisleri üzerinde kimliği tespit edilemeyen insansız hava araçlarına kadar uzanan hibrit savaş uygulamalarına da dikkat çekiyor. Buna Vladimir Putin'in agresif söylemlerini de ekleyince \"tehlikeli bir karışım\" ortaya çıktığını belirtiyor: \"Batı dünyasının aksine Rusya dar bir çerçeveden bakmıyor. \"Burada artık barış ve savaş gibi iki ayrı uçtan söz edemeyiz. Hibrit savaşla başlayan, sonra şiddetlenen, sonra tekrar durulan bir savaş var. \"Bu nedenle gerçek bir tehditle karşı karşıya olduğumuzu düşünüyorum.\" Almanya'nın hızla harekete geçmesi gerektiğini de ekliyor. General Breuer'in ordusunun mevcut durumu hakkındaki sert değerlendirmesi, parlamentoya sunulan son raporla örtüşüyor. Bundeswehr'in (Alman ordusu) \"her şeyin çok azına\" sahip olduğu sonucuna varılan raporun yazarı, Silahlı Kuvvetler Komiseri Eva Högl, cephaneden askere kadar uzanan ciddi eksiklikleri ve harap durumdaki kışlaları ortaya koydu. Sadece yenileme çalışmaları için gereken bütçenin yaklaşık 67 milyar euro olarak tahmin edildiğini belirtti. General Breuer, borçlanma sınırının kaldırılmasının, ordunun sınırsız olmasa da \"sürekli bir finansman kaynağına\" erişmesini sağlayacağını ve eksikliklerin giderilmesine yardımcı olacağını söyledi. Bu tarihi adım, Başbakan Scholz'un yerine geçmesi beklenen Friedrich Merz tarafından hızla hayata geçirildi. Merz, öneriyi Şubat seçimlerinin ardından, feshedilmesinden hemen önce parlamentoya sundu. Antimilitarist sol ve Rusya yanlısı aşırı sağ partileri içeren yeni parlamentonun böyle bir teklife daha az sıcak bakması mümkündü. Ancak Almanya'nın 2022'de başlattığı \"dönüşüm\", bu yıl yeni bir ivme kazandı. Bir YouGov anketine göre Almanların yüzde 79'u Vladimir Putin'i hâlâ Avrupa barışı ve güvenliği için \"çok\" veya \"oldukça\" tehlikeli görüyor. Şimdi ise yüzde 74'ü aynı şeyi Donald Trump için söylüyor. Bu anket, Trump'ın başkan yardımcısı JD Vance'in Münih'teki bir konuşmasında Avrupa ve onun değerlerini sert şekilde eleştirmesinin ardından yapıldı. Markus Ziener, \"Bu, ABD'de temelden bir şeylerin değiştiğine dair açık bir işaretti\" diyor ve şöyle devam ediyor: \"Amerika'nın nereye gittiğini bilmiyoruz ama artık güvenliğimiz söz konusu olduğunda ABD'nin korumasına yüzde 100 güvenebileceğimiz inancı yok oldu.\" Berlin'de, Almanların orduya dair geleneksel olarak sürdürdükleri temkinli yaklaşımı hızla kayboluyor gibi görünüyor. 18 yaşındaki Charlotte Kreft, kendi pasifist görüşlerinin değiştiğini söylüyor: \"Uzun bir süre boyunca, İkinci Dünya Savaşı'nda işlediğimiz vahşetlerin bedelini, bunun bir daha asla yaşanmamasını sağlayarak ödememiz gerektiğini düşündük... ve bunun için askeriyeden arınmamız gerektiğine inandık\" diyor Charlotte. \"Ama şimdi değerlerimiz, demokrasimiz ve özgürlüğümüz için savaşmak zorunda olduğumuz bir durumdayız. Uyum sağlamalıyız.\" Ludwig Stein de bu görüşe katılıyor: \"Hâlâ orduya büyük yatırımlar yapma fikrini garip bulan pek çok Alman var. Ama son birkaç yılda yaşananları düşünürsek, başka bir gerçekçi seçenek yok gibi görünüyor.\" Genç bir anne olan Sophie ise savunmaya yatırım yapmanın artık \"içinde yaşadığımız dünya için gerekli\" olduğunu düşünüyor. Ancak Almanya'nın tanklara olduğu kadar askerlere de ihtiyacı var ve oğlunun orduya katılması fikrine pek sıcak bakmıyor. Alman ordusu şu anda Berlin'in Friedrichstrasse istasyonu yakınlarında, bir eczane ile ayakkabı mağazasının arasına sıkışmış tek bir sabit tanıtım merkezi var. Kamuflaj giymiş mankenler ve çeşitli sloganlarla insanları orduya katılmaya teşvik etmeye çalışıyor. Ancak bu merkez, günde sadece birkaç ziyaretçi çekebiliyor. Almanya, 203 bin askere ulaşma ve ortalama yaşı 34'ten aşağı doğru çekme hedefini şimdiden kaçırdı. Ancak General Breuer'in hedefleri çok daha büyük. Almanya'nın kendisini ve NATO'nun doğu kanadını yeterince savunabilmesi için fazladan 100 bin askere ihtiyacı olduğunu söylüyor. Yani toplamda 460 bin asker (yedekler dahil) gerekecek. Bu nedenle zorunlu askerliğe geri dönüşün \"kesinlikle\" gerekli olduğunu savunuyor. General, bu 100 bin askerin ancak bu yolla elde edilebileceğine inanıyor. \"Şu anda hangi modelin en iyi sonucu vereceğini belirlemek zorunda değiliz. Benim için önemli olan, yeterli askeri toplamamız.\" Bu tartışma henüz yeni başlamış durumda. General Breuer, Almanya'nın \"dönüşünü\" daha ileriye ve daha hızlı itmeye kararlı görünüyor. Kolay anlaşılır ve etkileyici konuşma tarzıyla bölgesel belediye toplantılarına katılıyor ve dinleyicilere doğrudan şu soruyu yöneltiyor: \"Savaşa hazır mısınız?\" Bir gün bir kadın ona kendisini korkuttuğunu söylemiş. General Breuer'in yanıtı ise şöyle olmuş: \"Sizi korkutan ben değilim, diğer adam!\" Burada Vladimir Putin'i kastetmişti. Rusya tehdidi ve izole, içe kapanan bir ABD tarafından çalınan çanlar, artık Almanya için yüksek sesle çalıyor. Ve generalin dediğine göre bu alarm artık göz ardı edilemez: \"Şimdi her birimiz, değişmek zorunda olduğumuzu anlıyoruz.\"", "summary": "Almanya, Rusya'nın tehditleri karşısında savunma harcamalarını artırarak orduyu güçlendirme kararı aldı. Genelkurmay Başkanı Breuer, 100 bin ek askere ihtiyaç olduğunu ve zorunlu askerliğe geri dönülmesinin \"kesinlikle\" gerekli olduğunu söylüyor. Almanya’da askeri güce karşı geleneksel temkinli yaklaşım değişiyor, güvenlik artık ülkenin önceliği haline geliyor."}
{"text": "Türkiye'de yeni yapılan bir araştırma Kuzey Anadolu Fay Hattı'nın güney kolundaki fayların etkisi altında olan Bursa'nın deprem riskine dikkat çekiyor. Bursa Türkiye'nin en kalabalık ve en fazla ihracat yapan kentlerinden biri. Kentte birden fazla fay bulunuyor. BBC Türkçe'ye konuşan araştırmanın ortak yazarı Munzur Üniversitesi Yer Bilimleri ve Mühendisliği bölümünde Doç. Dr. Taylan Sançar, yaptıkları paleosismolojik araştırmalar neticesinde İnegöl fayının yaklaşık 2500 yıldır uykuda olduğunu bulduklarını belirtiyor. Paleosismoloji, yer bilimi (jeoloji) ve deprem biliminin (sismoloji) bir alt dalı ve geçmişte meydana gelmiş depremleri inceliyor. Son dönemde yapılan farklı araştırmalar kentin deprem riskine ışık tutuyor. Bursa'da 2024 yılında yayımlanan bir araştırmayla yeni bir fay hattı keşfedildiği ve bu fayın 7 ya da üzerinde deprem üretme potansiyeli olduğu iddia edilmişti. BBC Türkçe'ye konuşan uzmanlar tarihi kentin büyük bir deprem için bir an önce hazır olması gerektiği uyarısında bulunuyor. Tarihsel kayıtlar Bursa'da 1850'lerde yıkıcı iki deprem yaşandığını gösteriyor. Depremlerin büyüklüğünü ölçen aletler 1900'lerden önce icat edilmemişti. Bu tarihten önce yaşanan depremlerin büyüklükleri tam olarak bilinmiyor. Diğer yandan tarihi depremlerin spesifik olarak hangi fay hattındaki hareketlerle gerçekleştikleri de kayıt altına alınmış değil. Doç Dr. Taylan Sançar, \"Eski depremlerin nerede olduğunu bulmak bize sadece zamansal olarak bu fayın deprem üretme aralıkları konusunda bir fikir vermiyor\" diyor ve ekliyor: \"Aynı zamanda mekansal olarak da hangi fayın kırılıp kırılmadığı konusunda bilgiler veriyor.\" Sançar, tarihsel depremlerde hangi fayların kırılıp kırılmadığının ilgili yöntemlerle test edilmesi, denetlenmesi ve doğrulanması gerektiğini belirtiyor. Aksi takdirde, bu alanlarda şehirleşme politikalarının soru işareti taşıdığını söylüyor. Bursa'da Ulubat, Bursa ve İnegöl faylarının tarihçesini anlamak isteyen araştırmacılar, kentin geçmiş deprem izlerini taşıyan bölgelerinde kilometrelerle ölçülen derinlik ve genişlikte hendekler kazdılar. Zira geçmişte deprem olan bir yerdeki yüzey kırığı zaman içinde toprakla örtülüp kapanıyor. Kazılan hendeklerdeki toprak tabakasını detaylı olarak sınıflandıran araştırmacılar faydan etkilenmemiş ilk toprak katmanını laboratuvarlarda yaşlandırarak depremlerin tarihine dair bulgulara ulaştılar. BBC Türkçe'ye konuşan Sançar, bütün bu tarihlendirmeler sonucunda, Ulubat Fayı üzerinde 1800 yıldır; İnegöl Fayı üzerinde de 2500 yıldır bir depremin oluşmadığını bulduklarını söylüyor. Buna göre, inceledikleri üç fayın da 7 civarı büyüklükte deprem üretme potansiyeli var. Bunun yanında Bursa ve İnegöl faylarının birinde meydana gelen deprem diğerini tetikleyebiliyor. Sançar, iki fayın birilikte kırılmasının daha büyük bir depreme sebep olabileceğini söylüyor. Tunceli'deki Munzur Üniversitesi'nden bilim insanı, bu nedenle risk ve tehlike değerlendirmelerinde Bursa fayının geçmişte kırılıp kırılmadığının tespitinin önemli olduğunu belirtiyor. İncelemelerinde kesin sonuca ulaşamamalarının, araştırmalarının kapsamı ve bütçesi kadar, paleosismolojik incelemeler yaptıkları arazilerin başta yapılaşma olmak üzere insan eliyle bozulmuş olmasıyla ilgili olduğunu savunuyor. VOLKAN KARABACAK İnceleme için kazılacak arazilerin doğal yapısının korunmuş olması gerekiyor. Sançar, özellikle Bursa merkezde bu tip yerleri bulmanın zor olduğunun altını çiziyor. İdeal koşullarda kentlerin bu araştırmalara olanak verecek şekilde planlanması gerektiğini söylüyor. Sançar bu sınırlamaların da etkisiyle 1850'lerde meydana gelen depremin yerinin halen tam olarak kesinleşmediğini belirtiyor. BBC Türkçe'ye konuşan İTÜ Avrasya Yer Bilimleri Enstitüsü'nden Prof. Dr. Sinan Özeren, çalışmanın sonuçlarının Bursa'nın deprem riskinin anlaşılması açısından oldukça önemli olduğunu söylüyor. Özeren, Kuzey Anadolu Fayının kuzey ve güney kollarının farklı özelliklerine dikkat çekiyor. Kuzeyde yüklenmenin fazla olduğunu söyleyen Özeren, güneyde senelik atımın daha az gerçekleştiğini belirtiyor ve ekliyor: \"Bir segmentin üzerindeki yüklenme miktarı az olabilir. Ama çok uzun süre yüklenmiş olabilir.\" Özeren, bunun hasar yönünden en dramatik örneklerinden biri olarak Çin'de 2008 yılında yaşanan 7,8 büyüklüğündeki Wenchuan depremini veriyor: \"Etrafındaki senelik atım çok ciddi değildi ama çok uzun süre birikim olmuştu.\" Bu makalede X içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. X paylaşımının sonu Bursa'daki deprem riskiyle ilgili yayımlanmış araştırmaları olan Gebze Teknik Üniversitesi İnşaat Mühendisliği bölümünde Doç. Dr. Savaş Karabulut, kentin yüzleştiği ilk tehdidin Kuzey Anadolu Fay Zonu ile ilgili olduğunu belirtiyor. Kuzey Anadolu Fayı Marmara Bölgesi sınırları içinde üç kola ayrılıyor. Kuzeyde Marmara Denizi'ni kesen hat, İstanbul dahil çevre illeri etkileyen depremler üretiyor. Orta kol Bursa'nın Mudanya ilçesinden geçip, Erdek, Çanakkale ve Ayvacık'a doğru uzanıyor. Güneydeki kolun üzerindeyse Bursa şehir merkezindeki yerleşim alanları dahil farklı noktaları kesen faylar bulunuyor. Bursa'nın kuzey tarafını Uludağ sınırlıyor. Kentten geçen fay hatlarının bazıları Uludağ'ın güneyinde yer alıyor. Bunlar arasında doğuda İnegöl, ortada Bursa ve batıda Ullubat fayları bulunuyor. Bursa şehir merkezinin 10-15 km güneyinde ise Soğukpınar fayı var. BBC Türkçe'ye konuşan Doç. Dr. Savaş Karabulut, Bursa'da deprem tehlike düzeyi açısından incelendiğinde, Kuzey Anadolu Fay Hattının Mudanya-Erdek'ten geçen ve Ayvacık'a doğru giden orta kolunun 7,2 büyüklüğünde deprem üretmesinin beklendiğini belirtiyor. Benzer şekilde güneyde doğrudan Bursa merkezden geçen güney kolun da 7,2 hatta 7,4'e varan bir deprem üretmesinin olasılık dahilinde olduğunu söylüyor. Karabulut, Bursa'nın Yıldırım, Osmangazi, merkez ve Mudanya ilçelerini kapsayan geçmiş çalışmasında 7,2 büyüklüğündeki olası depremi esas alarak yaptığı modellemelerle depremin kentin farklı bölgelerinde oluşturacağı ivme değerlerini hesapladığını belirtiyor. Buna göre Bursa merkez için 0,38g yani birinci derece deprem bölgesine denk gelen bir ivme oluşabileceğini öngörüyor. Depremin ivmesi, deprem dalgalarının yatay ve düşeyde binalara uyguladığı kuvvet olarak tanımlanıyor. Zemin ne kadar zayıfsa ivme o kadar kuvvetli oluyor. Karabulut, büyük ölçüde ova üzerine kurulmuş bir kent olan Bursa'nın zemin özellikleri dikkate alındığında, ivme değerinin 0,85g'ye kadar çıktığını bulduğunu aktarıyor. Mudanya'da bu sayının 1g seviyesine kadar ulaşabildiğini hesapladığını belirtiyor. Zemin büyütmesi olarak da bilinen bu durum uzak mesafelerde önemli yapı hasarlarına neden olabiliyor. Karabulut'a göre tarihi bir şehir olan Bursa'nın zemin sıvılaşmasına bağlı hasar riski de yüksek. TÜBİTAK'a göre sıvılaşma, deprem sırasında yer şiddetle sarsılırken toprağın dayanıklılığını kaybederek katı yerine sıvı gibi davranması durumu. Buna ek olarak Yıldırım Mahallesi, Bursa merkez ve Osmangazi'nin Uludağ yamaçlarına bakan kesimlerinde deprem sırasında heyelan ve kaya düşme riskinin de olduğunu kaydediyor. Bursa'da daha önce haritalarda yer almayan diri bir fay hattının 2024 yılında keşfedildiği iddia edilmişti. Ankara Üniversitesi Tektonik Araştırma Grubundan, projenin yöneticisi Prof. Dr. Gürol Seyitoğlu, Kayapa-Yenişehir adını verdikleri fayın 7 ve üzeri büyüklüğünde deprem üretebileceğini öngörmüştü. Taylan Sançar, Bursa'nın Türkiye'de deprem riskiyle yüzleşen Bingöl, İstanbul gibi kentlerden biri olduğunu hatırlatıyor. \"Korkulan deprem değil insanların oturdukları evler\" diyen Sançar, daha büyük depremlerin yaşandığı birçok ülkede can kaybının yaşanmadığını vurguluyor. Bilim insanı depreme dirençli kentlerin önceliklendirilmesi tavsiyesinde bulunuyor. Bu makalede Google YouTube içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. YouTube paylaşımının sonu", "summary": "Yeni araştırmalar, Kuzey Anadolu Fay Hattı'nın güney kolundaki faylarla çevrili Bursa'nın 7 ve üzeri büyüklükte deprem riski taşıdığını ortaya koydu. Özellikle Ulubat ve İnegöl faylarının yaklaşık 1800-2500 yıldır kırılmadığı ve birlikte kırılmaları durumunda daha büyük depremler üretebileceği belirtiliyor. Zemin sıvılaşması, ivme değerlerinin yüksekliği ve yapılaşmanın riskli bölgelerde yoğunlaşması, kentin ciddi tehdit altında olduğunu gösteriyor. Uzmanlar, Bursa’nın deprem dirençli bir şehir haline getirilmesi gerektiğini vurguluyor."}
{"text": "14 yaşındaki Mattia Ahmet Minguzzi'nin Kadıköy'de bıçaklanarak öldürülmesine ilişkin dava 20 Haziran'a ertelendi. Bu arada, soruşturma kapsamında gözaltına alınan 2 şüpheli daha tutuklandı. 18 yaşından küçük şüpheliler \"tasarlayarak kasten öldürmeye yardım etme\" ile suçlanıyor. Savcılık, şüphelilerin yargılanan diğer iki zanlıyla başından beri birlikte hareket ettiklerini, cesaretlendirici davranış gösterdiklerini ve maktulün direncini kırdıklarını söylüyor. Anadolu Ajansı'ndaki ifadelerine göre şüpheliler suçlamaları reddediyor. Arkadaşlarıyla 24 Ocak'ta kaykay malzemesi almak için Hasanpaşa Mahallesi'ndeki pazara giden Mattia Ahmet Minguzzi'nin bıçaklanarak öldürülmesiyle ilgili iki kişi tutuklanmıştı. Ağır yaralanan Minguzzi hastanede yoğun bakım servisine alınmış ancak 9 Şubat'ta hayatını kaybetmişti. Anadolu Cumhuriyet Başsavcılığı tarafından yürütülen soruşturma kapsamında Minguzzi'yi tekmeleyen ve bıçaklayan iki kişi hakkında, \"çocuğa karşı kasten öldürme\" suçundan 18'er yıldan 24'er yıla kadar hapis cezası istemiyle dava açılmıştı. Yargılamanın devam ettiği Anadolu 2. Çocuk Ağır Ceza Mahkemesi'ne gönderilen olaya ilişkin görüntülerle ilgili hazırlanan bilirkişi raporunda, Minguzzi bıçaklanmadan önce ve sonra iki şüphelinin daha varlığına ilişkin tespitler yer almıştı. Cinayetin ilk duruşması 11 Nisan'da görüldü. Yaklaşık beş saat süren dava, zanlıların çocuk yaşta olması gerekçesiyle kapalı yapıldı. Mahkeme, \"Duruşma eksiklerinin giderilmesi ve bir tanığın daha dinlenmesi\" için duruşmayı 8 Mayıs'a erteledi. Dava bu tarihteki duruşmadaysa 20 Haziran'a ertelendi. Sanıkların tutukluluk hallerinin devamına karar verildi. Ailenin vekili Dr. Rezan Epözdemir, BBC Türkçe'ye yaptığı değerlendirmede ailenin sosyal medya üzerinden ölüm tehditleri aldığını, konuya dair hukuki süreç başlattıklarını açıkladı. Epözdemir Habertürk yayınında, ailenin tehditler nedeniyle polis kontrolünde adliyeden ayrılmak zorunda kaldığını hatırlattı. İçişleri Bakanı Ali Yerlikaya akşam saatlerinde X hesabından yaptığı bilgilendirmede, beş kişinin paylaşımları nedeniyle gözaltına alındığını duyurdu. Yerlikaya, failleri öven ve aileye tehdit içerikli mesajlar paylaşan şüpheliler arasında dört çocuğun bulunduğunu ifade etti. Bu beş kişi 11 Nisan'da tutuklandı. İlk duruşma günü, Ahmet Mattia'nın mezarına yapılan saldırıyla da konuşuldu. Ailenin avukatı Epözdemir sabah saatlerinde de sosyal medya hesabından yaptığı açıklamada, Minguzzi'nin mezarına saldırıldığı bilgisini paylaştı. Epözdemir, mezarlıktan fotoğraflarla birlikte yaptığı paylaşımda \"Müvekkillerimizin biricik evladı Ahmet Minguzzi'nin mezarına bu sabah saldırı olmuş. Emniyet mensupları ile görüştüm. Kendileri mezarlıkta gerekli incelemeleri yapıyor\" dedi. Bu makalede X içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. X paylaşımının sonu İçişleri Bakanı Ali Yerlikaya 14 Nisan akşamı sosyal medyadan Miguzzi'nin mezarına saldırı şüphesiyle 67 yaşındaki D.A. adlı kişinin gözaltına alındığını açıkladı. Ahmet Minguzzi'nin annesi Yasemin ve babası Andrea, oğullarının öldürülmesinin ardından basına verdikleri demeçlerde sanıkların çocuk indirimi almadan yargılanması çağrısı yaptı. Ebeveynler ayrıca reşit olmayan kişilerin çocuklara karşı işledikleri suçlara yönelik düzenlemelerin değişmesi gerektiğini de vurguladı. FACEBBOK/YASEMIN MINGUZZI Ailenin avukatı Rezan Epözdemir, \"Ailenin temel beklentisi adaletin tecellisi, maddi gerçeğin ortaya çıkması ve suça sürüklenen çocukların emsal mahiyette cezalandırılması. Bu konuda da sonuna kadar hukuk mücadelemizi sürdüreceğiz\" dedi. Adalet ve Kalkınma Partisi (AKP) İstanbul Milletvekili Müşerref Pervin Tuba Durgut, 9 Nisan'da suça sürüklenen çocuklarla ilgili infaz sisteminde \"tıkanan noktaları yasal bir revizyonla düzenleme\" konusunda çalışma yürüttüklerini açıkladı. Rezan Epözdemir, saldırganların normal şartlarda Türk Ceza Kanunu'nun (TCK) 82. Maddesi'nde yer alan \"çocuğa karşı işlenen kasten öldürme\" suçundan müebbet hapis istemiyle yargılanması gerektiğini söyledi. Avukat, saldırganların olay sırasında 15 ve 16 yaşlarında olmasından dolayı TCK'nın 31. Maddesi uyarınca müebbet hapis yerine 18 ila 24 yıl arasında hapis cezasıyla yargılanacağını belirtti. Geçmişte kamuoyunda tepkiye yol açan Münevver Karabulut ve Hrant Dink cinayetlerinde de sanıkların yaşı gündeme gelmişti. Münevver Karabulut cinayetinde katil Cem Garipoğlu cinayeti işlediği sırada 17 yaşındaydı. Ağırlaştırılmış müebbet hapis cezası yerine mümkün olan en ağır ceza olan 24 yıl hapse mahkum edildi. Hrant Dink cinayetinde o dönem 17 yaşında olan katil Ogün Samast da çocuk mahkemesinde yargılandı ve 22 yıl hapis cezasına çarptırıldı. Samast, 16 yıl sonra 15 Kasım 2023'te koşullu salıverilme kapsamında tahliye edildi. Bazı ülkelerde reşit olmayan sanıkların insanlık dışı suçlar işlemesi durumunda yetişkin mahkemelerinde yargılanmaları mümkün olabiliyor. Avustralya'nın Queensland eyaletinde de 2024 yılında, cinayet, ağır saldırı ve haneye tecavüz gibi suçlardan hüküm giyen 10 yaşından büyük çocukların yetişkinlerle aynı cezalara çarptırılmasını öngören yasaları kabul etti. Birleşmiş Milletler bu yasanın uluslararası yasalara aykırı olduğunu savunmuştu. İngiltere ve Galler'de 10 yaşından büyük çocuklar yetişkin mahkemelerinde yargılanabiliyor. Ülkede bunun 12 yaşına çıkarılması tartışılıyor. AP BBC'nin araştırması 1995 - 2019 arasında, İngiltere ve Galler'deki mahkemelerde 10-14 yaş aralığındaki yaklaşık 7 bin çocuğun yargılandığını gösterdi. 14 yaşındaki Jerome Ellis'in üvey babasını öldürmek suçundan ağabeyi ile birlikte yetişkin mahkemesinde yargılanması, bu tartışmayı bir kez daha ülke gündemine getirmişti. Aynı araştırmaya göre, İsveç'te 15, Portekiz'de 16, Çin'de 14 yaş, yetişkin mahkemelerinde yargılanabilme sınırı olarak uygulanıyor. Türkiye'deyse 18 yaş altında çocuklar, çocuk mahkemelerinde yargılanıyor. Ahmet Minguzzi, 24 Ocak'ta arkadaşlarıyla birlikte İstanbul'un Kadıköy ilçesinde kaykay malzemesi almak için gittiği bir pazarda bıçaklı saldırıya uğradı. Aile avukatının BBC Türkçe'ye aktardığına ve şüphelilerin basına yansıyan ifadelerine göre Minguzzi ve saldırganlar arasında önce tartışma yaşandı. Saldırganlar, Minguzzi ve arkadaşlarına \"Bisikletçiler burada ne yapıyorsunuz?\" dedi ve Minguzzi de onlara \"Bu kaykay kardeşim\" yanıtını verdi. Bunun üzerine çıkan tartışmada pazarcılar tarafları iki defa aralarına girerek ayırdı. Üçüncü tartışma sırasındaysa saldırganlardan biri pazar tezgahından aldığı bir bıçakla Minguzzi'yi üç defa bıçakladı, diğer saldırgansa yerde yatan Minguzzi'yi tekmeledi. Saldırının güvenlik kamerası kayıtları basın ve sosyal medyada yayınladı ve büyük tepkiye yol açtı. Mattia Ahmet Minguzzi, 24 Ocak'ta ağır yaralı olarak hastaneye kaldırıldıktan sonra 9 Şubat'ta hayatını kaybetti. Minguzzi'nin cenazesi 10 Şubat'ta toprağa verildi. Anne Yasemin Minguzzi, bu süreçte oğlu için adalet mücadelesi başlattığını ilan etti ve 17 Şubat'ta sosyal medya hesabından yaptığı bir paylaşımda \"Değil ülkeyi dünyayı ayağa kaldıracağım\" ifadelerini kullandı. X/RTERDOGAN Minguzzi ailesi 3 Nisan'da Cumhurbaşkanlığı Dolmabahçe Ofisi'nde Cumhurbaşkanı Recep Tayyip Erdoğan ile görüştü. Adalet Bakanı Yılmaz Tunç'un da katıldığı görüşmenin ardından Cumhurbaşkanı Erdoğan bir paylaşım yaptı. Erdoğan'ın paylaşımında \"Adaletin tecellisi için sürecin yakından takipçisi olmaya devam edeceğiz. Bu tür elim olayların bir daha yaşanmaması için kararlılıkla çalışmayı sürdüreceğiz\" ifadeleri kullanıldı.", "summary": "14 yaşındaki Mattia Ahmet Minguzzi’nin Kadıköy’de bıçaklanarak öldürülmesine ilişkin dava 20 Haziran’a ertelendi. İki yeni şüpheli tutuklandı; tüm sanıklar çocuk mahkemesinde yargılanıyor. Aile sanıkların çocuk indirimi olmaksızın yargılanmasını isterken, sosyal medyada aileye tehditler ve Minguzzi'nin mezarına saldırılar gerçekleşti. Olay kamuoyunda büyük tepki yarattı; Cumhurbaşkanı Erdoğan, aileyle görüşerek adaletin sağlanacağı sözü verdi."}
{"text": "Adalet ve Kalkınma Partisi Sözcüsü Ömer Çelik, Merkez Yürütme Kurulu (MYK) toplantısı sonrasında sürece ilişkin açıklama yaptı. Çelik, 5 Mayıs Pazartesi günkü açıklamasında, \"İmralı'dan yapılan çağrıdan sonra terör örgütünün kendini feshetmesi ve silah bırakmasıyla ilgili sürecin somutlaşmasını günler içinde bekliyoruz\" dedi ve ekledi: \"İnşallah günler içerisinde olacak gelişmelerle birlikte PKK'nın kendisini feshetmesi ve silahlı unsurlarını, bütün illegal unsur ve uzantılarıyla bırakmasıyla birlikte yeni bir aşamaya geçilmiş olacaktır. Süreci titizlikle takip ediyoruz.\" AKP kulislerinde örgütün kongresini geçen hafta sonu yapıp, kararın hafta başında açıklanabileceği konuşuluyordu. İktidar partisinde beklenti, örgütün merkezi kongresini, MHP Genel Başkanı Devlet Bahçeli'nin de işaret ettiği 4 Mayıs (yarın) toplayabileceği, fesih kararını da Pazartesi veya Salı günü (5-6 Mayıs) kamuoyuna açıklayacağı yönündeydi. BBC Türkçe'ye konuşan AKP kaynakları, örgütün kongre tarihini duyurmasını beklemediklerini, ancak Öcalan'ın çağrısına uygun şekilde PKK'nın kendisini feshettiğini bir sonuç bildirgesiyle kamuoyuna duyurabileceğini ifade ettiler. Sosyal medya hesabından yaptığı açıklamada, sürecin \"devlet politikası\" haline geldiğini vurgulayan AKP Sözcüsü Ömer Çelik'in \"Önümüzdeki günlerde gelişebilecek her olumlu adım, bir sonraki olumlu adımı çağıracaktır\" sözleri de fesih kongresine dönük bir mesaj olarak yorumlanıyor. MHP lideri Devlet Bahçeli'nin PKK lideri Abdullah Öcalan'a yaptığı çağrıyla başlayan ve iktidarın \"Terörsüz Türkiye\" olarak nitelendirdiği yeni çözüm sürecinde kritik haftaya giriliyor. İmralı Heyeti'nin 10 Nisan'da Cumhurbaşkanı Recep Tayyip Erdoğan'ı ziyaretiyle ivmelenen sürecin en önemli aşaması olarak görülen PKK'nın fesih kongresiyle ilgili süreçte sona gelindiği belirtiliyor. DEM Parti ve AKP'de hazırlıklar, PKK'nın, Öcalan'ın çağrısına uygun şekilde kendisini feshetme kararını duyurmasına göre yapılıyor. Gerek DEM Parti, gerekse AKP kaynakları, PKK'nın güvenlik gerekçesiyle kongresin tarihi ve yeri konusunda kamuoyuna bir açıklama yapılmasını beklemiyor. AKP kurmayları, örgütün fesih kongresi ile ilgili birçok aşamanın tamamlandığını ve sadece alınan kararın kamuoyuna duyurulmasının kaldığını ifade ediyorlar. AKP'li üst düzey bir yönetici, PKK'nın Suriye ve Irak'ta birçok yapılanması olduğunu, buralarda kongre sürecine dair hazırlıkların tamamlandığı duyumları aldıklarını söyledi. Söz konusu yetkili, \"Önümüzdeki hafta başı en son yapılacak kongre ile ilgili kararın alınıp ilan edileceğini düşünüyorum. Pazartesi ya da Salı günü bu karar açıklanabilir. Kararın da Öcalan'ın çağrısı doğrultusunda fesih ve silah bırakmayı içermesini bekliyorum\" görüşünü dile getirdi. Öcalan'ın örgüte yaptığı silah bırakma çağrısının ardından PKK'nın kongresini ne zaman ve nerede toplayacağı bir süredir tartışma konuydu. Ankara'da 27 Nisan-Mayıs'ın ilk haftası seçenekleri konuşulurken, MHP lideri Devlet Bahçeli de süreçle ilgili zaman kaybedilmemesini isteyerek, örgütün isterse 4 Mayıs'ta Muş Malazgirt'te kongresini toplaması önerisini dile getirmişti. Ancak DEM Partililer \"Malazgirt\" önerisini gerçekçi bulmamıştı. AKP kulislerinde PKK'nın kararını hafta başında açıklayacağı konuşulurken, parti sözcüsü Ömer Çelik sosyal medya hesabından yaptığı paylaşımla, sürecin artık \"devlet politikası\" haline geldiği açıkladı. Çelik, örgütün silah bırakması ve kendisini feshetmesinin ardından, \"olumlu\" adımlar atılacağı mesajını da verdi: \"İmralı'dan yapılan PKK'nın kendini feshetmesi ve silah bırakması gerektiğine dair çağrı, terörün tüm illegal ve silahlı unsurlarıyla bitmesine ve terör örgütünün dış odakların 'vekâlet savaşları'nın parçası olmaktan çıkmasına dönük bir aşamaya geçmelidir. \"Terör örgütünün silah bırakmasına ve kendini feshetmesine dönük olarak önümüzdeki günlerde gelişebilecek her olumlu adım, bir sonraki olumlu adımı çağıracaktır.\" İktidar, süreçle bağlantılı yasal ve idari düzenlemeler için de PKK'nın kendini feshederek, silah bırakma sonrasına işaret ediyor. Ancak bu düzenlemelerin \"PKK'nın ya da DEM Parti'nin talebinin yerine getirilmesi\" olarak yorumlanmaması istenmiyor. Fesih ve silah bırakma sonrasında PKK'nın farklı ülkelerdeki yapılanmalarının da bu karara uyup uymadığının bir süre gözleneceğini vurgulanıyor. AKP kaynakları, \"Şiddetin ve silahın sona erdiği, toplumsal huzurun esas alındığı bir dönem amaçlanıyor\" derken, bu sürece ilişkin bir zaman kısıtlaması öngörülmediğini ifade ediyorlar. PKK'nın fesih kararının önümüzdeki hafta içinde açıklanması halinde ise hasta tutukluların durumu gibi bazı düzenlemelerin 10. Yargı Paketi içinde yer alması bekleniyor. Daha sonraki süreçte ise terör dahil tüm suç tiplerine aynı infaz oranı uygulanmasını içeren İnfaz Yasası değişikliği başta olmak üzere sürecin gerektirdiği ve toplumsal beklentilere dönük adımların atılabileceği konuşuluyor. Parti Sözcüsü Ömer Çelik, geçtiğimiz günlerde \"Terörsüz Türkiye\" sürecinin yakından izlenmesi için parti içinde bir heyet oluşturulduğunu açıkladı. Heyette kimlerin yer aldığı açıklanmadı, ancak parti kaynaklarına göre bu heyetin asıl rolü, örgütün kendisini feshetmesinden sonra başlayacak. Heyet, silah bırakma sonrası, toplumsal tepkileri ve beklentileri izleyecek ve buna göre rapor hazırlayarak Erdoğan ve parti yönetimine sunacak. Sürece ilişkin yasal düzenlemeler yapılırken, heyetin bu raporlarından da yararlanılacak. AKP'nin süreçle bağlantılı olarak \"yeni anayasa\" tartışmasını gündeme alıp almayacağı da merak konusu. Çünkü muhalefet, yeni çözüm süreci adımlarını, Cumhurbaşkanı Recep Tayyip Erdoğan'ın yeniden adaylığı yolunu açacak anayasa değişikliği hedefinin parçası olarak görüyor. AKP kurmayları yeni anayasanın uzun süredir gündemlerinde olduğunu belirtirken, \"Ama yeni sürecin bir parçası olarak hızlandırılmasına dönük bir hazırlığımız yok. Ama toplumun her kesimi sivil, demokratik katılımcı anlayışla hazırlanmış bir yeni anayasanın kendilerine hediye edilmesini bekliyor\" yorumunu yapıyor. Muhalefetin belediyelere kayyum atanmasına ilişkin yasanın yürürlükten kaldırılması önerisi de şu anda iktidarın gündeminde değil. Ancak parti kulislerinde, olumlu bir siyasal iklimde bu tür uygulamaların \"idari\" kararlarla da sonlandırılabileceği ifade ediliyor.", "summary": "AKP, PKK'nın İmralı'dan gelen çağrı doğrultusunda günler içinde kendini feshedip silah bırakmasını bekliyor. Sürecin ardından bazı yasal düzenlemeler ve toplumsal izleme adımları planlanıyor."}
{"text": "CAMBRIDGE UNIVERSITY Bilim insanları, bir başka yıldızın etrafında dönen uzak bir gezegende yaşam olabileceğine yönelik yeni ve güçlü ama kesin olmayan izler buldu. K2-18b adı verilen gezegenin atmosferini inceleyen Cambridge Üniversitesi ekibi, Dünya'da sadece basit organizmalar tarafından üretilen moleküllerin işaretlerine rastladı. Böylelikle NASA'nın James Webb Uzay Teleskobu tarafından söz konusu gezegende ikinci kez ve daha umut verici bir şekilde yaşamla ilişkilendirilen kimyasallar tespit etti. Fakat hem ekip hem de bağımsız gökbilimciler sonuçları teyit etmek için daha fazla veri gerektiğini vurguladı. Cambridge Üniversitesi Astronomi Enstitüsü'nde ekip lideri Profesör Nikku Madhusudhan, kısa sürede tartışmasız kanıt bulmayı umduğunu söylüyor. \"Orada bir yerlerde büyük olasılıkla yaşam bulunduğuna dair en güçlü kanıt bu. Gerçekçi bir şekilde bu sinyali bir ila iki yılda teyit edebileceğimizi söyleyebilirim.\" K2-18b, Dünya'nın iki buçuk katı büyüklüğünde ve bizden yedi yüz trilyon mil uzakta. Webb Teleskobu o kadar güçlü ki, yörüngesinde döndüğü küçük kırmızı güneşten gelen ışıktan, gezegenin atmosferinin kimyasal yapısını analiz edebiliyor. Cambridge ekibi, atmosferin yaşamla ilişkili iki molekülden en az birinin kimyasal özelliğini içerdiğini buldu: dimetil sülfür (DMS) ve dimetil disülfür (DMDS). Dünya'da bu gazlar deniz fitoplanktonu ve bakterileri tarafından üretiliyor. Prof. Madhusudhan, tek bir gözlem penceresi içerisinde ne kadar çok gaz tespit edildiğinin kendisini şaşırttığını söylüyor. \"Bu gazın atmosferde tahmin ettiğimiz miktarı, Dünya'da bulunan miktardan binlerce kat daha fazla.\" \"Yani eğer yaşamla ilişki gerçekse, o zaman bu gezegen yaşamla dolup taşıyor olmalı.\" Prof. Madhusudhan daha da ileri giderek, \"K2-18b'de yaşam olduğunu doğrularsak, bu galakside yaşamın çok yaygın olduğunu da doğrulamış oluruz\" diyor. Prof. Madhusudhan'ın ekibi, henüz pek çok belirsizliğin olduğunu kabul ediyor. Öncelikle bu son tespit, bir \"keşif\" olduğunu iddia etmek için gereken standartta değil. Bunun için araştırmacıların sonuçlarının doğru olduğundan ve şans eseri bir okuma olmadığından yaklaşık %99,99999 emin olmaları gerekiyor. NASA Bu son sonuçlarda emin olma durumu ise %99,7 düzeyinde. Kulağa çok geliyor ama bilim camiasını ikna etmeye yetmiyor. Ancak ekibin 18 ay önce elde ettiği ve o zamanlar büyük şüpheyle karşılanan %68'lik sonuçtan çok daha fazla. Araştırma ekibinden bağımsız olan Edinburgh Üniversitesi'nde öğretim üyesi ve İskoçya Kraliyet Astronomu Prof. Catherine Heymans, Cambridge ekibi istenen kesinlik düzeyinde sonuç elde etse bile, bu gezegende yaşamın var olduğuna dair kesin bir kanıt olmayacağını söylüyor. BBC News'e konuşan uzmana göre, \"Bu kesinliğe rağmen, bu gazın kökeninin ne olduğu sorusunun hâlâ yanıtlanması gerekiyor\". \"[Bu maddeler] Dünya'da okyanustaki mikroorganizmalar tarafından üretiliyor, ancak mükemmel verilerle bile bunun yabancı bir dünyada biyolojik bir kökene sahip olduğunu kesin olarak söyleyemiyoruz çünkü evrende bir sürü garip şey oluyor ve bu gezegende molekülleri üretebilecek başka hangi jeolojik aktivitenin gerçekleşebileceğini bilmiyoruz.\" Bu görüş Cambridge ekibinin de katıldığı bir görüş; laboratuvarda cansız kaynaklar kullanılarak DMS ve DMDS'nin üretilip üretilemeyeceğini görmek için diğer gruplarla birlikte çalışıyorlar. Diğer araştırma grupları K2-18b'den elde edilen veriler için alternatif açıklamalar öne sürdüler. Sadece DMS ve DMDS'nin mevcut olup olmadığı hakkında değil, aynı zamanda gezegenin bileşimi hakkında da güçlü bir bilimsel tartışma var. Birçok araştırmacının gezegenin geniş bir sıvı okyanusa sahip olduğu sonucuna varmasının nedeni, K2-18b'nin atmosferinde amonyak gazının bulunmaması. Onların teorisi, amonyağın, altındaki geniş bir su kütlesi tarafından emildiği. Ancak Cambridge Üniversitesi'nden Prof. Oliver Shorttle'a göre, bu durum erimiş kaya deniziyle de açıklanabilir ve bu da yaşamı engeller: \"Diğer yıldızların yörüngesinde dönen gezegenler hakkında bildiğimiz her şey, atmosferlerinden yansıyan küçük ışık miktarlarından geliyor. Bu yüzden, yalnızca yaşam belirtileri için değil, her şey için inanılmaz derecede zayıf bir sinyalle karşı karşıyayız. \"K2-18b'yle ilgili bilimsel tartışmaların bir kısmı hala gezegenin yapısıyla ilgili\". NASA'nın Ames Araştırma Merkezi'ndeki Dr. Nicolas Wogan'ın verilerle ilgili başka bir yorumu daha var. K2-18b'nin yüzeyi olmayan mini bir gaz devi olduğunu öne süren bir araştırma yayımladı. Gaz devi, büyük kısmı gaz olan gezegenler için kullanılan bir terim. Bu iki alternatif yorum, Webb Teleskobu'ndan gelen verilerle uyuşmadığı gerekçesiyle diğer gruplar tarafından da sorgulanıyor. Bu da K2-18b etrafındaki güçlü bilimsel tartışmayı gösteriyor. Prof. Madhusudhan, bilimdeki en büyük sorulardan birine cevap verebilmek için hala tırmanılması gereken bilimsel bir dağ olduğunu kabul ediyor. Ancak kendisi ve ekibinin doğru yolda olduğuna inanıyor: \"Onlarca yıl sonra geriye dönüp baktığımızda, evrendeki yaşama erişebileceğimiz noktaya bu an geldiğimizi görebiliriz. \"Bu, evrende yalnız olup olmadığımıza dair temel soruyu birden yanıtlayabileceğimiz bir dönüm noktası olabilir.\" Araştırma The Astrophysical Journal Letters dergisinde yayımlandı. Bu haber, BBC gazetecileri tarafından hazırlandı ve kontrol edildi. Bir pilot proje kapsamında çevirisi için yapay zekadan da faydalanıldı.", "summary": "Cambridge Üniversitesi bilim insanları, Dünya'daki mikroorganizmalarla ilişkilendirilen gazları içeren K2-18b gezegeninde yaşam ihtimaline dair güçlü ama kesin olmayan kanıtlar buldu. NASA'nın Webb Teleskobu'ndan elde edilen veriler %99,7 güven düzeyine ulaşsa da, yaşamın varlığı için henüz kesin sonuçlara ulaşılamadı."}
{"text": "1999 yılbaşı gecesini asla unutmayacağım. BBC'nin Moskova Bürosu'nda prodüktör olarak çalışıyordum. Birden bir son dakika haberi geldi: Rusya Devlet Başkanı Boris Yeltsin görevi bırakmıştı. Kararı herkes şaşkınlıkla karşıladı. Haber patladığında ofiste hiç muhabir yoktu. Böylece BBC'ye ilk haberimi geçtim ve ilk yayınımı yaptım. \"Boris Yeltsin hep görev süresini tamamlayacağını söylemişti\" diye yazmıştım. \"Bugün ise Ruslara fikrini değiştirdiğini açıkladı.\" Muhabirlik kariyerimin başlangıcı bu haberdi. Aynı zamanda Vladimir Putin'in Rusya lideri olmasının da. Yeltsin'in istifasından sonra Rusya anayasası uyarınca Başbakan Vladimir Putin, vekaleten Rusya devlet başkanlığını aldı. Üç ay sonra 26 Mart 2000'de düzenlenen başkanlık seçimlerini kazandı. Kremlin'den ayrılırken Yeltsin'in Putin'e son talimatı \"Rusya'ya iyi bak!\" oldu. Rusya, Ukrayna'daki savaşın üçüncü yıl dönümüne yaklaşırken, Yeltsin'in bu sözlerini daha sık hatırlar oldum. Çünkü Putin'in Ukrayna'yı işgalinin yıkıcı sonuçları oldu. Öncelikle Ukrayna, büyük bir yıkım ve can kaybı yaşadı. Topraklarının neredeyse %20'si işgal edildi ve 10 milyon vatandaşı evlerinden oldu. Rusya ise Vladimir Putin'in sözde \"özel askeri operasyonunu\" başlatmaya karar vermesinden bu yana cephede ağır kayıplar verdi. Rus kasabaları ve şehirleri düzenli olarak Silahlı İnsansız Hava Aracı (SİHA) saldırılarına maruz kaldı. Ukraynalı askerler Rusya'nın Kursk bölgesinin bir kısmını ele geçirdi. Uluslararası ambargolar Rus ekonomisini baskı altına aldı. Dahası içeride baskı arttı. Çeyrek yüzyıl önce iktidara gelmesinden bu yana Putin'in haberlerini yapıyorum. 31 Aralık 1999'da kim Rusya'nın yeni liderinin 25 yıl sonra hala iktidarda olacağını düşünebilirdi ki? Ya da Rusya'nın Ukrayna'ya savaş açıp Batı ile karşı karşıya geleceğini? REUTERS Sık sık, Yeltsin halef olarak başka birini seçseydi, tarihin başka bir şekilde yaşanıp yaşanmayacağını düşünüyorum. Tabii ki bu akademik bir soru. Tarih, eğerlerle, amalarla ve belkilerle dolu. Net bir şekilde söyleyebileceğim tek şey, 25 yıl boyunca farklı Putin'ler gördüğüm. Bunu tek söyleyen de ben değilim. Eski NATO Genel Sekreteri Lord Robertson 2023'ta bana \"Benim tanıştığım Putin, birlikte iyi işler yapılabilecek biriydi. NATO-Rusya Konseyini kuran, şu andaki neredeyse megaloman halinden çok çok farklıydı\" demişti. \"Mayıs 2002'de yanımda durmuştu, tam yanımda durmuştu ve Ukrayna'nın güvenlik konusunda kendi kararlarını alabilecek egemen ve bağımsız bir ulus devlet olduğunu söylemişti. Şimdiyse, Ukrayna'nın ulus devlet olmadığını söyleyen bir adam.\" \"Bence Vladimir Putin eleştiriyi kaldırabilen biri değil ve ülkesi konusunda dev bir hırsı var. Sovyetler Birliği dünyada ikinci süper güç olarak kabul edilmişti. Rusya, böyle bir iddiadan çok uzak. Bence bu durum Putin'in egosunu yiyip tüketti.\" Putin'de gördüğümüz değişikliklerin muhtemel bir açıklaması bu olabilir. \"Rusya'yı Yeniden Yüceltme\" arzusu ve Moskova'nın Soğuk Savaş'ta yenildiği algısını telafi etmek için Rusya'yı komşularıyla ve Batı'yla kaçınılmaz bir çatışma güzergahına soktu. Kremlin'in ise farklı bir açıklaması var. Konuşmalarına ve yorumlarına bakılırsa, Putin'in başlıca itici gücü bir tür gücenmişlik gibi görünüyor. Rusya'ya yıllardır yalan söylendiği, saygısızlık yapıldığı, güvenlik kaygılarının Batı tarafından dikkate alınmadığı yönündeki o duygu. Peki, Putin Yeltsin'in \"Rusya'ya iyi bak\" talimatını yerine getirdi mi? Kısa süre önce bunu öğrenme fırsatı buldum. Uzun süren yıl sonu basın toplantısında dört saat geride kalmıştı. Putin benden bir soru sormamı istedi. Devlet Başkanına \"Boris Yeltsin, sizden Rusya'ya iyi bakmanızı istemişti\" diye hatırlattım. \"Fakat sözde 'özel askeri operasyonunuzdaki önemli kayıplarınızla, Kursk bölgesinde Ukrayna askerleri varken, ambargolarla, yüksek enflasyonla, sizce ülkenize iyi baktınız mı?\" dedim. Putin \"Evet\" dedi. \"Ve sadece iyi bakmakla kalmadım. Uçuruma yuvarlanmanın kıyısından çevirdim.\" Putin o gün Yeltsin'in Rusya'sını \"egemenliğini kaybetmekte olan bir ülke\" diye tanımladı. Batı'yı Yeltsin'in \"omuzunu patronluk taslayan bir tavırla okşayıp, Rusya'yı kendi amaçları için kullanmakla\" suçladı. Fakat \"Rusya'nın bağımsız ve egemen bir devlet olarak kalmasını sağlamak için elinden geleni yaptığını\" vurguladı. Kendisini Rusya'nın egemenliğinin savunucusu olarak sunmak: Bu duruş, Ukrayna'daki savaşı meşru kılmak için mi? Yoksa Putin gerçekten çağdaş Rusya tarihinin böyle şekillendiğine mi inanıyor? Hala emin değilim. Fakat bunun önemli bir soru olduğu görüşündeyim. Bu sorunun yanıtı, savaşın nasıl sona ereceğini ve Rusya'nın gelecekteki yönünü etkileyebilir.", "summary": "1999'da görev başına geçen Vladimir Putin, 25 yıl sonra hâlâ iktidarda ve Rusya'nın Ukrayna savaşıyla Batı’yla çatışmalı bir sürece girmesine liderlik ediyor. Putin, Yeltsin'in \"Rusya’ya iyi bak\" sözünü yerine getirdiğini söylese de, yaşanan kayıplar ve uluslararası izolasyon bu iddianın sorgulanmasına neden oluyor."}
{"text": "Yaygın kanının aksine çocuklarla cinselliği konuşmak için ergenliği beklemeye gerek yok. Çocukların bu konuya yeterince hazırlanmaları bedensel, ruhsal, duygusal ve zihinsel gelişimleri için oldukça önemli görülüyor. Diğer yandan, küçük yaşlarda istismar ve ilerleyen yaşlarda partnerleri tarafından şiddet görme risklerine karşı korunuyorlar. Uzmanlar cinsellik konusunun sadece üreme davranışlarından ibaret olmadığını da vurguluyor. Birleşmiş Milletler Çocuklara Yardım Fonu'nun (UNICEF) cinsel eğitim hakkında hazırladığı uluslararası rehberde cinsellik, değerlerden insan haklarına oldukça geniş kapsamda sekiz temel konuyla ilişkilendiriliyor. Peki farklı yaşlardaki çocuklarla cinsellik hakkında nasıl konuşulmalı? Cinsellikle ilgili iletişim erken dönemlerden itibaren başlıyor. Bu dönemde öne çıkan konulardan biri bedene saygı. UNICEF'e göre çocuklar beş yaşından itibaren bedensel hakları öğrenebiliyor ve bedenleriyle ilgili sınır çizebiliyor. BBC Türkçe'ye konuşan Aile Sağlığı ve Planlaması Vakfı (TAP Vakfı) Cinsel Sağlık Eğitim Programı Koordinatörü Şenay Yıldırım, ebeveynlerinin ve yakınlarının bebeklikten itibaren çocukların özel alanına saygı duymasının önemini vurguluyor: \"Çocuk genel olarak değerli olduğunu biliyor. Bedenin tüm bölgelerin özel ve ona ait olduğunu öğreniyor. Bunun sonucunda diğer insanların da aslında değerli, özel olduğunun farkına vardığında bu, zaten insan haklarına giriş noktasında çok önemli bir kazanım oluyor. \" Aksi durumundaysa çocuklar için riskli sonuçlar doğabiliyor. ŞENAY YILDIRIM Yıldırım, yetişkinlerin çocukları rızası dışında öpmesi ya da onlara dokunmasının çocuğa \"Yetişkinler bana istediği zaman, istediği şekilde dokunabilir\" mesajı verdiğini söylüyor. Yıldırıma'a göre bir diğer önemli mesaj da çocuğun ebeveynlerine ve bakım verenlerine her konuda soru sorabileceğini bilmesi. \"Yanıtını bilmiyorsak ya da hazırlıksız yakalandıysak, çocuğa cevabı araştıracağımız sözünü verip, kendimizi hazırlayıp mutlaka geri dönmeliyiz.\" YIldırım ayırca küçük çocuklar için öğrenme fırsatları ortaya çıktığında bunlara doğru yanıt vermek gerektiğini söylüyor. \"Çocuk hamile bir kedinin karnının neden şiş olduğunu sorduğunda bunun onun yaşına uygun bir şekilde yanıtlanması gerekiyor\" diyor. Buna göre, çocuğu geçiştirmek, kaçamak yanıtlar vermek gibi tepkiler çocukların sonraki seferlerde bu konuyu güvenle konuşması olasılığını azaltıyor. BBC Türkçe'ye konuşan cinsel sağlık alanında uzman Rayka Kumru, çocukların ailelerinden yanıt alamadıklarında yanlış kaynaklara inanmaları olasılığının arttığını kaydediyor. Avustralya'daki Curtin University'den seksoloji yüksek lisans derecesi olan Kumru, çocuklarda henüz cinselliğe dair bir olumsuzluk, önyargı ve korku oluşmadan önce, ebeveynlerinden kendi kültürel değerleri ve görüşlerine paralel olarak bilgi edinmelerinin ilerleyen yaşlarda iletişim kurmalarını kolaylaştırdığını söylüyor. Kumru bunun ayrıca çocukların \"olumsuz bir durumda ebeveynlerinden destek almalarına da vesile olduğunu\" söylüyor. Uzmanlara göre ailelerinden tutarlı ve sağlıklı yanıtlar alamayan çocukların internete yönelmesi olasılığı artıyor. \"Ebeveynlerin tek rakibi Google\" diyen Kumru, \"Yetişkinlerin bile Google'a bir soru sorduğu zaman kafalarının ne kadar karıştığını tahmin edebiliyoruz\" uyarısında bulunuyor. Kumru, çocukların, porno gibi kaynaklardan bedene, toplumsal cinsiyet rollerine, cinselliğin nasıl işlediğine dair yanlış bilgi edinmelerinin önünün açıldığını belirtiyor. RAYKA KUMRU TAP Vakfının bu yıl Türkiye genelinde 9-14 yaş grubundaki 500'den fazla çocuğun katılımıyla yaptığı araştırmaya göre, çocukların yaşı büyüdükçe cinsellik konularında internete yönelme olasılığı artıyor. Çocukları 9-11 ve 12-14 yaşları olmak üzere iki gruba ayıran çalışmada katılımcılara bu konularda bir soruları olduğunda kime danıştıkları soruldu. İlk grupta kimseye sormadığını söyleyenlerin oranı yüzde ikiyken, ilerleyen yaşlarda bu oran yüzde 4'e çıktı. Psikolojik danışmanlara sorma oranı ise yaş büyüdükçe yüzde 13'ten yüzde 7'ye düştü. İnterneti kaynak olarak görenlerin oranı 9-11 yaş grubunda yüzde 2'den 12-14 yaş grubunda yüzde 7'ye yükseldi. Her iki yaş grubunda da ailesine danıştıklarını söyleyenlerin oranı yüzde 60'ın üzerindeydi. Ancak uzmanlara göre, ailelerin bu konuda yeterli bilgi sahibi olduğunu söylemek zor. Şenay Yıldırım, sahadaki gözlemleri ve farklı araştırmaları birlikte değerlendirerek ailelerin cinsellik eğitimini okuldan ya da sağlık kurumlarından beklediklerini söylüyor: \"Ancak bir işbirliği olması gerekiyor. Çocuklara danışabilecekleri alanların açılması gerekiyor. Kapsamlı cinsellik eğitimini sadece sağlık konusu haline getirmek de bir nevi sansür uygulamak anlamına geliyor.\" \"Aslında cinsellik sosyal, fizyolojik ve psikolojik bir konu. Eğitim kurumları, aileler ve sağlık kurumlarının bunu işbirliği halinde yürütmesi gerektiğini düşünüyoruz. \" BBC Türkçe'nin sorularını yanıtlayan çocuk, genç ve erişkin psikiyatristi Prof. Dr. Bengi Semerci ise cinselliğin bir kez konuşup bitecek bir konu olmadığını vurguluyor. Bununla birlikte hangi yaşta olurlarsa olsunlar, çocuklarla konuşurken dikkat edilmesi gereken önemli noktaları şu şekilde sıralıyor: Cinsellik sadece bedenle ilgili değildir: Çocuklar cinselliğin sadece bedenleri ile ilgili olmadığını öğrenmelidir. Bu nedenle, cinsellikle birlikte onlara sevgiyi de anlatın. Çocukların cinselliği aynı zamanda sorumluluk, yakınlık ve sevgi ilişkisi olarak öğrenmesi önemlidir. Cevaplarınızı olabildiğince basitleştirin: Çocuğunuz soru sorduğunda, kısa ve basit bir şekilde cevaplayın. Açıklamayı yaparken çocuğun yaşını düşünün. Çocuklar cevaplarını istedikleri soruları sorarlar, onlara sorduklarından fazla bir şey söylemenize gerek yoktur. Dokunmanın türlerini anlatın: Çocuk sarılmanın hoş bir davranış olduğunu bilmeli. Bununla birlikte size ve arkadaşlarına ne şekilde dokunmasının uygun olacağını öğrenmeli. Değerleri anlatın: Çocuklar değerleri erken yaşta öğrenir. Kadınların ve erkeklerin birbirlerine nasıl davranmaları gerektiğini anlatın. Diğer kaynakların kontrolü: Çocuğunuzun cinselliğe ilişkin bilgi sahibi olduğu tek kaynağın siz olmadığınızı unutmayın. Cinsel içerikli yayınlar, şarkılar, kliplerle ilgili olarak her zaman seçici olmalısınız. Sakin ve rahat olun: Çocuğunuz en tuhaf soruyu sorduğunda bile sakin olmaya çalışmak ve çocuğu yargılamadan merakına saygı duymak gerekir. Soruyu tam anlayın: Çocuğunuz bir soru sorduğunda hemen uzun bir konuşmaya başlamayın. Önce çocuğunuzun sorduğu şeyi tam olarak anladığınızdan emin olun. Sorularını yargılamayın: Çocuğunuzun sorusu ne olursa olsun, bunu nereden öğrendiğini sorgulamayın ve yargılamayın. Mahremiyeti öğretin: Çocuğunuzun, insanların özel zamanlara ihtiyaç duyduğunu anlamasını sağlayın. Kapınız kapalı olduğunda girmeden önce vurması gerektiğini öğretin. Siz de onun kapısı kapalıyken aynısını yapın. Cinsel organların biyolojik isimlerini kullanın: Çocuk söyleyebildikten sonra, cinsel organlara başka isim takmak anlamsızdır. Bu nedenle, üç yaşından sonra, ebeveynler doğru anatomik isimleri kullanmalıdır. Cinselliği konuşmaya erken başlayın: Küçük çocuğunuza burnunun, ağzının yerini öğretirken \"Bu senin penisin\" ya da \"Bu senin vajinan\" şeklinde, cinsel organlarının da yerini öğretin. Büyüdükçe üzerine bilgi eklemeniz kolaylaşır. Bir sonraki dönemi açıklayın: Çocuklarla cinsellik hakkında konuşurken bir sonraki gelişim dönemiyle ilgili de kısaca konuşun. Çocuklar vücutları hızla değiştikçe kaygılanırlar.", "summary": "Çocuklarla cinsellik konuşmak için ergenliği beklemeye gerek yok; erken yaşta verilen doğru bilgi çocukların bedenlerini tanımasını, sınır koyabilmesini ve olası istismarlara karşı korunmalarını sağlar. Uzmanlar, bu iletişimin yaşa uygun, basit, yargılamayan ve sevgi ilişkisiyle bütünleşmiş şekilde yapılmasının önemine dikkat çekiyor."}
{"text": "Hıdırellez ya da Hıdrellez, Anadolu ve Balkanlar'da, Orta Asya ve Orta Doğu'da kışın bitiminin kutlandığı bayramlardan biri. Türkiye'de Hıdrellez, 5 Mayıs'ı 6 Mayıs'a bağlayan gece kutlanıyor. Hıdrellez, Ruz-ı Hızır (Hızır günü) olarak da biliniyor. 6 Mayıs'tan başlayıp 7 Kasım'a kadar olan süre Hızır Günleri adıyla yaz mevsimini, 8 Kasım'dan 5 Mayıs'a kadar olan süre ise Kasım Günleri adıyla kış mevsimini oluşturuyor. Bu yüzden 5 Mayıs akşamı, kış mevsiminin bitip sıcak yaz günlerinin başlaması anlamına geliyor. Romanlar 5-6 Mayıs'ı Kakava Bayramı adıyla kutluyor. Edirne gibi illerde Kakava Şenlikleri düzenleniyor. Miladi (Gregoryen) takvime göre 6 Mayıs'a denk gelen Hıdrellez, eskiden kullanılan ve Rumi takvim olarak da bilinen Jülyen takvimine göre 23 Nisan günü. Birleşmiş Milletler Eğitim, Bilim ve Kültür Örgütü (UNESCO) 2017'de Hıdrellez'i \"İnsanlığın Somut Olmayan Kültürel Mirası Temsili Listesi\"ne kaydetti. UNESCO belgesinde \"Bahar Kutlaması\" olarak tanımlanan Hıdrellez'in, Eski Yugoslav Cumhuriyeti Makedonya ve Türkiye tarafından aday gösterildiği belirtiliyor. UNESCO, Türkiye'de bu bayramın \"Hıdırellez, Hızır-İlyas, Ederlezi, Kakava, Haftamal, Eğrilce, Eğrice\" adlarıyla kutlandığını da ekliyor. Belge, \"Hıdrellez\" kelimesinin \"Hıdır\" ve \"İlyas\" kelimelerinden türetildiğini ve her yıl 6 Mayıs'ta yeryüzünde buluşan, toprağı ve suyu koruyan, insanlara yardım eden kutsal kişiler olduklarına inanıldığını söylüyor. Hıdırellez'in kökeni hakkında çeşitli fikirler var. Bunlardan bazıları Hıdırellez'in Mezopotamya ile Anadolu kültürlerine ait olduğu; bazıları ise İslamiyet öncesi Orta Asya Türk kültür ve inançlarına ait olduğu yönünde. Kutlamalarda dilek dileme, ateş üstünden atlama en yaygın görülen uygulamalar.", "summary": "Hıdırellez, 5 Mayıs'ı 6 Mayıs'a bağlayan gece kutlanan ve yazın gelişini simgeleyen geleneksel bir bayramdır. Dilek dileme ve ateş üzerinden atlama gibi ritüellerle kutlanan bu bayram, UNESCO tarafından Somut Olmayan Kültürel Miras olarak tanınmıştır."}
{"text": "Suriye'de Esad yönetiminin 8 Aralık 2024'te devrilmesinin ardından başlayan süreçte en çok kaygı uyandıran unsurlardan biri potansiyel bir Türkiye-İsrail çatışması oldu. Yeni Suriye yönetimi ile çok iyi ilişkileri bulunan Türkiye'nin bu ülkedeki askeri varlığını daha da genişletme ve daha kapsamlı askeri üsler elde etme ihtimali uluslararası toplumda sık sık gündeme geldi. İsrail de aynı süreçte Golan Tepeleri'ndeki hakimiyetini Suriye toprakları içinde yeni tampon bölgeler oluşturmak üzere genişletti. İsrail ayrıca Suriye'nin mevcut askeri kapasitesini zayıflatmak için askeri harekatlarını yoğunlaştırdı. 7 Ekim 2023'te başlayan İsrail-Hamas savaşı nedeniyle ilişkileri zaten son derece gergin olan Türkiye ve İsrail'in Suriye'de karşı karşıya gelme ihtimali bölgesel istikrar kaygılarını derinleştirdi. Gerilimi somutlaştıran gelişme ise geçen hafta İsrail tarafından gerçekleştirilen askeri saldırılar oldu. İsrail ordusu, 2 Nisan gecesi Şam, Hama ve Humus şehirlerinde askeri ve bazı altyapı tesislerini vurduğunu açıkladı. Bu tesisler arasında T4 askeri üssünün de yer aldığı aynı açıklamada yer aldı. Suriye'nin Palmira kenti yakınlarındaki T4 askeri tesisinin Türkiye tarafından üs haline dönüştürülmesi, bu üsse hava savunma sistemlerinin de yerleştirilmesi son dönemde basında yer alan iddialar arasındaydı. İsrailli kaynaklar, diğer vurulan üsler ve altyapı tesislerin de Türkiye'nin ilgisi dahilinde olduğunu iddia ettiler. Türk Savunma Bakanlığı kaynakları, Şam ile askeri işbirliği konusunda görüşmelerin yapıldığını doğrularken, askeri üs kurulmasına ilişkin iddialarla ilgili resmi açıklama yapmadılar ve basında çıkan bu tür iddialara itibar edilmemesi çağrısında bulundular. Türkiye ve Suriye'nin savunma ve güvenlik konularında bir anlaşma yapma konusunda mutabık kaldıkları, fakat bunun ayrıntılarının belirlenmediği taraflarca yapılan açıklamalara yansıdı. 9 Nisan'da CNN Türk yayınında konuşan Fidan, \"Bizim deklare ettiğimiz üs bölgemiz yok. Suriye'ye biraz saygılı olmamız gerekiyor. Onların da değerlendirmeleri duruşları önemli\" dedi. İsrail basınına konuşan ancak ismi açıklanmaya yetkililer İsrail Ordusu'nun T4 askeri tesisine saldırılarının Türkiye'ye bir \"mesaj\" olduğunu söyledi. Bu mesaj basında İsrail'in Türkiye'nin bu bölgede askeri üs kurmasına \"izin vermeyeceği\" şeklinde yorumlandı. Aynı günlerde İsrailli üst düzey yetkililerin başta Cumhurbaşkanı Recep Tayyip Erdoğan olmak üzere Türkiye'ye dönük eleştirel açıklamaları da gerilimin dozunu artırdı. İsrail Dışişleri Bakanı Gideon Saar, \"diktatör ve anti-semitik\" tanımını kullandığı Erdoğan'ın \"hem bölge hem de kendi halkı için tehlikeli\" olduğu iddiasını dile getirdi ve NATO'nun da artık bunu görmesi gerektiğini söyledi. İsrail Dışişleri Bakanı'nın bu açıklamayı NATO dışişleri bakanlarının Brüksel'de toplandığı 3 Nisan'da yapması ayrıca dikkat çekti. Saar'ın açıklamaları Cumhurbaşkanı Erdoğan'ın 30 Mart'ta \"Filistin'de yaşananları görüyoruz, biliyoruz. Siyonist İsrail'i Rabbim kahhar sıfatıyla kahru perişan eylesin\" demesinin ardından geldi. İsrail ile yaşanan bu gerilime ilişkin ilk kapsamlı değerlendirmeler Dışişleri Bakanı Hakan Fidan tarafından 4 Nisan'da Brüksel'de yapıldı. Reuters'a konuşan Fidan'ın en temel mesajı Türkiye'nin İsrail \"çatışma\" istemediği oldu: \"Her şeyden önce, biz Suriye'de İsrail ile bir çatışma istemiyoruz. Çünkü Suriye, Suriyelilere aittir. Suriye, Türkiye'ye ait değildir. Suriye, İsrail'e ait değildir.\" Fidan ayrıca Şam yönetiminin istediği ülkeyle işbirliği yapabileceğini, buna İsrail'in de dahil olduğunu kaydetti. Fidan'ın bu açıklamalarını ABD Dışişleri Bakanı Marco Rubio ile 3 Nisan'da yaptığı görüşmenin hemen ardından yapmış olması dikkat çekti. Fidan'ın açıklamalarından saatler sonra adı açıklanmayan üst düzey bir İsrailli yetkili, İsrail'in de Türkiye ile Suriye'de bir çatışma istemediğini gazetecilere açıkladı. Ancak, aynı yetkili, Türkiye'nin İsrail sınırlarına yakın bölgelerde tahkimat yapmasına da izin verilmeyeceğini, bunu engellemenin birçok yolu olduğunu da kayda geçirdi. Türkiye'nin Suriye'ye dönük yoğun bir askeri gündemi bulunuyor. 2016'dan bu yana Suriye'nin kuzeydoğusunda askeri varlık bulunduran Türkiye, sınırlarını \"terör örgütlerine\" karşı korumak amacında olduğunu vurguluyor. IŞİD ile mücadele koalisyonunda yer alan Türkiye, \"terör örgütü\" olarak tanımladığı Halkın Savunma Birlikleri (YPG) ile de aktif mücadele ediyor. YPG, ABD'nin IŞİD'e karşı işbirliği yaptığı Suriye Demokratik Güçleri'nin (SDG) omurgasını oluşturuyor. 8 Aralık sonrası süreç, Türkiye'nin bu ülkedeki askeri varlığını ve ilgisini artırmasına neden oldu. Rusya ve İran'ın çekilmek zorunda kaldığı Suriye'de yeni yönetimle işbirliğini kuvvetlendirmek isteyen Türkiye açısından ilk önemli proje IŞİD ile mücadeleyi \"bölgesel bir platforma\" taşıma çalışmaları oldu. Dışişleri Bakanı Fidan, geçen hafta yaptığı açıklamada, İsrail ile çatışma yaşamak istemediklerini vurguladıktan sonra Türkiye'nin askeri gündemine ilişkin kapsamlı bir açıklama yaparak, planlanan askeri varlığın tek amacının IŞİD ile mücadele olduğunu, dolayısıyla Türkiye'nin İsrail'e karşı bir askeri yapı oluşturmak niyetinde olmadığını kaydetti. Fidan, Türkiye'nin bölge ülkeleri Suriye, Ürdün, Irak ve Lübnan'la birlikte IŞİD'e karşı bir platform oluşturmak istediğini, bunun Suriye'nin ve bölgenin güvenliği için gerekli olduğunu vurguladı. Dışişleri Bakanı bu konuyu ABD ile de konuştuklarını ve IŞİD'in yeniden canlanmasının önlenmesi için bölge ülkelerinin sorumluluk alması gerekliliğinin ABD Başkanı Donald Trump'ın vizyonuyla uyuştuğunu ekledi. Türkiye, Suriye, Ürdün, Irak ve Lübnan dışişleri ve savunma bakanları ile istihbarat şefleri Mart ayında Amman'da bir araya gelmişler ve IŞİD'e karşı bir platform oluşturmak konusunda uzlaşmışlardı. Anlaşma kapsamında Suriye'de bir \"müşterek harekat merkezi\" kurulması konusunda mutabakat sağlandığı belirtilmişti. Harekat merkezinin nerede ve nasıl kurulacağının beş ülke yetkililerinin ileriki günlerde Türkiye'de yapmayı planladıkları ikinci toplantıda ele alınması bekleniyor.", "summary": "Suriye’de Esad sonrası dönemde Türkiye ile İsrail’in karşı karşıya gelme riski uluslararası endişeleri artırdı; İsrail’in Türkiye’nin Suriye’deki varlığına dair \"mesaj\" niteliğinde saldırılar düzenlediği iddia edildi. Ankara ise İsrail’le çatışma istemediğini vurgulayarak askeri varlığının yalnızca IŞİD’le mücadeleye yönelik olduğunu açıkladı."}
{"text": "Yeni bir araştırma okullarda telefon kullanımının yasaklanması ile öğrencilerin notlarının yükselmesi arasında bağlantı olmayabileceğine işaret etti. BBC News'dan Alice Evans'ın haberine göre araştırmada okulda telefon erişimi kısıtlanan öğrencilerin ruh sağlıklarında bir iyileşme tespit edilmedi. Bu öğrencilerin, uyku düzeni, sınıftaki davranışları veya notlarında da çarpıcı bir değişiklik olmadı. Ancak akıllı telefonlar ve sosyal medyada uzun zaman geçirmenin genel olarak çocukları ve gençleri olumsuz etkilediği belirtildi. Araştırmanın direktörü Dr. Victoria Goodyear, okullarda akıllı telefon yasağına karşı olmadığını vurguladı. Dr. Goodyear \"Bu yasakların tek başına olumsuz etkileri azaltmak için yeterli olmadığına işaret ediyoruz. Yasaklamaktan daha fazlasını yapmaya çalışmalıyız\" dedi. İngiltere ile birlikte Türkiye ve dünyanın geri kalanında da gençlerin akıllı telefon ve sosyal medyaya erişimi ile ilgili tartışmalar devam ediyor. Ulaştırma ve Altyapı Bakanı Abdulkadir Uraloğlu, 16 yaşın altındaki çocukların sosyal medyaya erişimine müsaade edilmemesi için çalışmalar olduğunu açıklamıştı. FULHAM ERKEK OKULU Birmingham Üniversitesi'nin yaptığı ve tıp dergisi Lancet'ta yayınlanan araştırmada 30 farklı ortaokulun teneffüs ve öğle tatillerinde akıllı telefon kullanımına ilişkin kuralları karşılaştırıldı. 1227 öğrenciyi kapsayan araştırmaya göre, yasak; sağlık, huzur ve derslere odaklanma bağlamlarında amaçlanan iyileşmeyi göstermiyor. Buna karşın, akıllı telefonlarda ve sosyal medyada fazla zaman geçirmek ile ruh sağlığının bozulması, düzensiz uyku, düşük notlar ve okul içinde antisosyal hareketler arasında bağlantı olduğu savunuluyor. Yani araştırma yalnızca okullara özel bir yasağın, amaçlanan iyileşmeye işaret etmediğine işaret ediyor. Araştırma, katılımcıların huzur seviyesinin tespiti için uluslararası alanda tanınan Warwick-Edinburgh Mental İyi Oluş Ölçeği'ni kullandı. Öğrencilerin kaygı ve depresyon seviyeleri incelendi. Öğretmenlere, öğrencilerinin İngilizce ve matematikte hedef seviyenin altında veya üstünde olup olmadıkları da soruldu. İngiltere'de okullarda akıllı telefon kullanımının yasaklanmasını savunan bir kampanya yürüten Joe Ryrie sonuçların \"şaşırtıcı\" olduğunu kabul etti. BBC'ye konuşan Ryrie, öğretmenlerin, telefon yasağının faydalarına dair gözlemleri kendilerine ilettiklerini de söyledi. FULHAM BOYS SCHOOL Araştırmaya göre öğrenciler günde dört-altı saat telefonda geçiriyor. Joe Ryrie gibi ebeveynler, sosyal medya şirketlerinin, uygulamaları daha az bağımlılık yaratacak şekilde düzenlemesine ihtiyaç olduğunu savunuyor. İngiltere'de Ofcom'un yaptığı araştırmaya göre 12 ila 15 yaş arasındaki çocukların yüzde 96'sının kendi telefonu var. Birleşmiş Milletler (BM) de okullarda akıllı telefon kullanımının, öğrenmeyi desteklemek amaçlı olması gerektiğine işaret ediyor. BM'nin eğitim, bilim ve kültür ajansı olan UNESCO, akıllı telefonların dikkat dağınıklığı, öğrenci mahremiyeti ve siber zorbalık riski yaratabildiğini savunuyor. BM raporuna göre dört ülkeden birinde, okul hayatında telefon kullanımını sınırlayan kurallar uygulanıyor.", "summary": "Birmingham Üniversitesi'nin araştırmasına göre okullarda akıllı telefon kullanımının yasaklanması, öğrencilerin notları, ruh sağlığı ya da davranışları üzerinde belirgin bir iyileşme sağlamıyor. Ancak genel olarak sosyal medya ve uzun telefon kullanımı; kötü uyku, düşük başarı ve ruh sağlığı sorunlarıyla ilişkilendiriliyor."}
{"text": "ABD Başkanı Donald Trump, ülkeye giren tüm mallara yönelik yeni ithalat vergileri açıkladıktan sonra Çin'den misilleme geldi. Çin hükümeti 10 Nisan'dan başlayarak ABD mallarına yüzde 34 ek gümrük vergisi uygulanacağını duyurdu. Çin Maliye Bakanlığı, ABD'nin Çin ürünlerine uyguladığı verginin \"uluslararası ticaret yasalarıyla uyumlu olmadığını\" savundu. Trump'ın açıklamaları küresel ticaret açısından önemli bir dönüm noktası olarak değerlendiriliyordu. Türkiye, yüzde 10 gümrük vergisi uygulanacak ülkeler arasında yer alıyor. En yüksek gümrük vergisinin ise Çin ve Vietnam'a uygulanması bekleniyor. Beyaz Saray, Avrupa Birliği, Çin, Vietnam ve Lesotho gibi \"en kötü suçlular\" olarak tanımladığı ülkelerden gelen ürünlere çok daha yüksek oranlar uygulanacağını belirtti. Trump, bunun \"adil olmayan ticaret politikalarına\" karşı bir misilleme olduğunu söyledi. Trump'ın hamlesi , ABD'nin onlarca yıldır benimsediği serbest ticaret politikasını terk ettiğini gösteriyor. Uzmanlar , kararın ABD'de fiyatların yükselmesine ve hem ABD'de hem de dünya genelinde ekonomik büyümenin yavaşlamasına neden olabileceğini söylüyor. Beyaz Saray, yüzde 10'luk gümrük vergilerinin 5 Nisan'da uygulanmaya başlanacağını, daha yüksek vergilerin ise 9 Nisan'da yürürlüğe gireceğini duyurdu. Trump, Beyaz Saray'daki açıklamasında ABD bayrakları önünde konuşarak, \"Bu, bizim ekonomik bağımsızlık ilanımızdır\" dedi. Trump, ABD'nin yıllardır \"yakın ve uzak birçok ülke tarafından yağmalandığını, talan edildiğini, sömürüldüğünü\" savundu. \"Bugün Amerikan işçisinin yanında duruyoruz ve nihayet Amerika'yı önceleyen bir politika izliyoruz\" diyen Trump, \"Kurtuluş Günü\" olarak nitelendirdiği bu günü \"Amerikan tarihindeki en önemli günlerden biri\" olarak tanımladı. Trump, seçim kampanyası sırasında hükümete gelir sağlamak ve üretimi artırmak için yeni tarifeler getireceğini söylemiş ve ABD için yeni bir \"refah çağı\" vadetmişti. Beyaz Saray, Meksika ve Kanada'nın son değişikliklerden muaf tutulacağını açıkladı. ABD'nin en yakın ticaret ortaklarından olan bu iki ülkeye yeni vergiler uygulanmayacak. İngiltere'den gelen ürünlere yüzde 10 vergi uygulanacak. Avrupa Birliği'nden gelen mallara yüzde 20 vergi getirilecek. Çin'den ithal edilen ürünler yüzde 34, Japonya'dan gelenler yüzde 24, Hindistan'dan gelenler ise yüzde 26 oranında vergilendirilecek. Lesotho'dan gelen ürünlere yüzde 50, Vietnam'dan gelenlere yüzde 46 ve Kamboçya'dan gelenlere yüzde 49 vergi uygulanacak. Özellikle Vietnam ve Kamboçya, son yıllarda Çin'den kaçan yatırımların yeni adresi haline gelmişti. Bu yeni kararlarla ABD'deki genel gümrük vergisi oranları, onlarca yıldır görülmemiş seviyelere ulaşacak. Trump ayrıca geçen hafta duyurduğu yabancı yapımı tüm otomobillere uygulanacak yüzde 25'lik ithalat vergisinin bu gece yarısından itibaren yürürlüğe gireceğini doğruladı. Avrupa Komisyonu Başkanı Ursula von der Leyen, gümrük vergilerinin dünya ekonomisine büyük darbe vuracağını ve \"dünya çapında milyonlarca insan için vahim sonuçlar doğuracağını\" söyledi. \"Birçoğunuzun en eski müttefikimiz tarafından hayal kırıklığına uğradığını biliyorum,\" diyen von der Leyen, \"Bunun kaçınılmaz etkilerine hazırlıklı olmalıyız.\" ifadelerini kullandı. Trump yönetiminin yüzde 10 vergi uyguladığı Avustralya'da Başbakan Anthony Albanese kararın \"mantıksal hiçbir dayanağı olmadığını\" söyledi. Albanese \"Bu, bir dostun yapacağı bir hareket değil\" dedi. İsveç Başbakanı Ulf Kristersson, \"Bir ticaret savaşı istemiyoruz... ABD ile birlikte ticaret ve iş birliği yoluna geri dönmek istiyoruz, böylece ülkelerimizdeki insanlar daha iyi bir yaşam sürebilir\" dedi. Güney Kore Geçici Devlet Başkanı Han Duck-Soo, \"Küresel ticaret savaşı artık bir gerçeklik haline geldi. Hükümet, ticaret krizini aşmak için tüm imkanlarını seferber etmeli\" dedi. Kolombiya Dışişleri Bakanı Laura Sarabia, \"Ulusal sanayimizi ve ihracatçılarımızı korumak amacıyla alınan önlemleri inceliyoruz\" ifadelerini kullandı. Brezilya hükümeti tarafından yapılan açıklamada, \"İkili ticarette mütekabiliyeti sağlamak için tüm olası adımları değerlendiriyoruz. Buna, Dünya Ticaret Örgütü'ne başvurmak da dahil\" ifadeleri yer aldı. Trump'ın duyurduğu tarife açıklaması, ABD'li iş dünyası lobi grupları tarafından büyük ölçüde eleştirildi. Gruplar, yeni gümrük vergilerinin operasyonları üzerindeki etkisinden endişe duyduklarını ifade etti. Örneğin Çin'den ithal edilen çoğu mala mevcut vergilere ek olarak toplamda yüzde 34'lük bir ek vergi uygulanacak olması ticaret gruplarının tepkisini topladı. AFP'nin aktardığına göre, Ulusal Restoranlar Birliği yaptığı yazılı açıklamada, \"Bu ölçekte yeni tarifelerin uygulanması, işletmecilerinin restoranlarını açık tutmak için üstesinden gelmek zorunda kalacakları değişiklik ve aksaklıklar yaratacaktır\" ifadeleri yer aldı. Ulusal İmalatçılar Derneği Başkanı Jay Timmons, \"İmalatçılar için riskler daha yüksek olamazdı\" dedi. ABD'deki birçok imalatçının zaten düşük kâr marjlarıyla çalıştığını vurgulayan Timmons şöyle devam etti: \"Yeni gümrük vergilerinin yüksek maliyetleri yatırımları, istihdamı, tedarik zincirlerini ve dolayısıyla Amerika'nın diğer uluslarla rekabet etme ve önde gelen üretim süper gücü olarak liderlik etme yeteneğini tehdit ediyor.\" Yale Üniversitesi Bütçe Laboratuvarı'nın yakın tarihli bir analizinde, ithalata uygulanan yüzde 20'lik genel bir tarifenin ortalama ABD hanehalkına en az 3 bin 400 dolarlık bir maliyet getirebileceği tahmin edildi. Bu, pek çok Amerikalı için hayat pahalılığını oldukça artıracak bir dönem olarak yorumlandı. Tüketici Teknolojisi Derneği Başkanı Gary Shapiro yaptığı açıklamada, \"Yeni tarifeler, Amerikalılar üzerinde büyük vergi artışlarıdır; bu, enflasyonu artıracak, ana caddelerdeki işleri yok edecek ve ABD ekonomisi için bir resesyona neden olabilecek\" dedi. Shapiro, \"Bu tarifeler tüketici fiyatlarını yükseltecek ve ticaret ortaklarımızı misilleme yapmaya zorlayacak\" diye ekledi. Birçok birliğin yoğun eleştirilerine rağmen, bazı lobi grupları da duyuruya daha olumlu yaklaştı. Amerikan İmalat Birliği Başkanı Scott Paul, \"Bugünkü ticaret eylemi, yerli imalatçıları ve Amerika'nın işçilerini önceliklendiriyor\" dedi. Paul, Trump'ın duyurusunu \"doğru yönde atılmış gerekli bir adım\" olarak nitelendirdi. Beyaz Saray, yeni gümrük vergilerini gösteren bir tablo paylaştı. Bu tablonun ilk sütununda ülke isimleri, ikinci sütununda ülkelerin ithalatlarında ABD'ye uyguladığı gümrük vergisi oranları ve üçüncü sütunda da ABD'nin uygulayacağı misilleme gümrük vergisi oranları ya da resmi deyişle \"mütekabil vergi\" oranları yer aldı. Bu makalede X içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. X paylaşımının sonu Koç Üniversitesi'nde ekonomi profesörü Selva Demiralp tablodaki terminolojinin \"Trump'ın bakış açısını yansıtması açısından ilginç\" olduğunu söyledi. Sosyal medya hesabından bir değerlendirmede bulunan Demiralp \"İkinci sütundaki rakamlar varsayımsal. Mesela Türkiye'nin ABD'den yaptığı ithalata toplu halde uyguladığı iddia edilen yüzde 10'luk bir vergi bulunmuyor\" dedi. Prof. Dr. Demiralp, bu nedenle ABD'nin uyguladığı vergiye neden \"misilleme\" dendiğinin de anlamasının kolay olmadığını ifade etti. Uluslararası Para Fonu'nun eski baş ekonomisti Ken Roggoff, BBC'ye yaptığı değerlendirmede \"Trump, küresel ticaret sistemine bir nükleer bomba attı\" dedi. Dünyanın en büyük ekonomisi olan ABD'nin resesyona girme ihtimalinin bu açıklamayla birlikte yüzde 50'ye yükseldiğini öngören Roggoff, ABD'ye yapılan ithalata bu düzeyde vergi getirilmesinin sonuçlarının \"akıl almaz\" olacağını söyledi.", "summary": "ABD Başkanı Donald Trump'ın ithalata yönelik yüksek vergi kararının ardından Çin başta olmak üzere birçok ülke misilleme yaptı; uzmanlar bu adımın hem ABD'de hem küresel ölçekte enflasyonu artırıp ekonomik büyümeyi yavaşlatabileceği uyarısında bulunuyor. Ekonomistler ve iş dünyası temsilcileri, yeni tarifelerin tüketici maliyetlerini artıracağını, ticaret ortaklıklarını zedeleyeceğini ve potansiyel olarak ABD'yi resesyona sürükleyebileceğini savunuyor."}
{"text": "ChatGPT'yi yapan yapay zeka şirketi OpenAI'ın Yönetim Kurulu Başkanı Sam Altman, Elon Musk'ın liderliğini yaptığı bir yatırımcılar konsorsiyumunun, şirketi almak için yaptığı 97,4 milyar dolarlık teklifi reddetti. Musk'ın avukatı Marc Toberoff, OpenAI'ın \"tüm varlıklarını\" almak için şirketin yönetim kuruluna teklif yaptıklarını teyit etti. Teklif, dünyanın en zengin insanı ve ABD Başkanı Donald Trump'ın sağ kolu Elon Musk ile Open AI'ın Yönetim Kurulu Başkanı Sam Altman arasında, yapay zeka patlamasının merkezinde yer alan şirketin geleceği konusunda devam eden anlaşmazlıkta gelinen son aşama. Bu makalede X içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. X paylaşımının sonu Altman, Musk'ın sosyal medya platformu X'te teklife verdiği yanıtta \"Hayır, teşekkürler ama istersen biz twitter'ı 9,74 milyar dolara satın alabiliriz\" dedi. Musk ise bunun üzerine X hesabından Sam Altman'ı \"dolandırıcı\" ve adıyla kelime oyunu yaparak \"üçkağıtçı\" diye tanımladı. Ancak Altman'ın teklifi reddetmiş olması, teklifin geri çevrildiği anlamına gelmiyor. Şirketin geleceğine yönetim kurulu karar verecek ve satış isteyebilirler, özellikle de teklif edilen miktar artırılırsa. Ancak Musk'ın şirketi satın almakta ciddi mi, yoksa iki isim arasında süren hukuk mücadelesinde bir hamle mi olduğu konusunda soru işaretleri var. Musk ve Altman, 2015'te OpenAI'ı kâr amacı gütmeyen bir şirket olarak birlikte kurmuştu, ancak Tesla ve X'in patronu Musk'ın 2018'de şirketten ayrılmasıyla ilişkileri bozuldu. Altman'ın OpenAI'ı kâr amaçlı bir şirket olarak yeniden yapılandırdığı söyleniyor. Musk da bunun şirketin insanlık yararına yapay zekayı geliştirme misyonunu terk etmesi anlamına geldiğini iddia ediyor. OpenAI ise en iyi yapay zeka modellerinin geliştirilebilmesi adına gereken parayı bulmak için dönüşümün gerekli olduğunu savunuyor. BBC'ye konuşan teknoloji yatırımcısı Christie Pitts, Musk'ın amaçları konusunda kuşkulu olduğunu söyledi. Pitts \"Kendisinin kâr amacı güden bir şirket yapılandıran bir rakip olduğu düşünülünce çok şüpheli olmak adil bence. Dolayısıyla bence görünenden fazlası var\" dedi. 97,4 milyar dolarlık teklif geçen yıl Ekim ayındaki son fonlanmasında 157 milyar dolarlık değer biçilen OpenAI için çok düşük bir rakam. Yeni fonlama turunda şirkete 300 milyar dolar değer konulabileceği konuşuluyor. Musk'ın avukatı Toberoff, \"yatırımcılar konsorsiyumunun potansiyel daha yüksek teklifleri aşmaya hazır olduğunu\" da belirtti. Toberoff ayrıca, OpenAI'ın ortak kurucusu ve \"tarihteki en yenilikçi ve başarılı teknoloji lideri olarak Musk, OpenAI'ın teknolojisini korumak ve büyütmek adına en iyi konumdaki insan\" dedi. ChatGPT'nin yaratıcısı OpenAI, aynı zamanda bir diğer Amerikalı teknoloji devi Oracle, bir Japon yatırım şirketi ve Birleşik Arap Emirlikleri Varlık Fonu ile ABD'de 500 milyar dolarlık bir yapay zeka altyapısı kurmak istiyor. ABD Başkanı Donald Trump, Stargate Project adı verilen yeni şirketi \"tarihteki açık ara en büyük yapay zeka projesi\" diye tanımlamış ve \"teknolojinin geleceğini\" ABD'de tutmaya yardımcı olacağını söylemişti. Musk ise Trump'ın yakın adamı olmasına karşın, şirketin yatırmayı vadettiği paraya sahip olmadığını iddia etmiş, ancak ayrıntı ya da kanıt sunmamıştı.", "summary": "OpenAI'ın Yönetim Kurulu Başkanı Sam Altman, Elon Musk liderliğindeki yatırımcı grubunun 97,4 milyar dolarlık satın alma teklifini reddetti; Altman, Musk'a esprili bir yanıt vererek X (eski Twitter) platformunu satın alabileceklerini söyledi. Anlaşmazlık, OpenAI’ın kâr amacı gütmeyen yapıdan ticari bir modele geçişiyle başlayan Musk-Altman çekişmesinin yeni bir boyutu olarak görülüyor."}
{"text": "Biz iktisatçılar ekonomik sorunları anlatırken günlük hayattan benzetmelere yer vermeyi severiz. Çoğu zaman bu benzetmeler sağlıktan, bazen de deprem ya da fırtına gibi doğal afetlerden gelir. 23 Nisan sabahı kaleme aldığım bu yazıya \"19 Mart'ta Ekrem İmamoğlu'nun tutuklanması sonrası yaşananlar piyasalarda bir deprem yarattı\" diyerek başlamayı planlarken saat 12:50'de İstanbul'da yaşadığımız 6.2 şiddetindeki deprem hepimizi kelimenin her anlamıyla sarstı. Bu kısa hatırlatmanın ardından yazının esas odağına, yani 19 Mart sonrası ekonomik gelişmelere ve beklentilere dönmek istiyorum. Yaklaşık bir ay önce, 19 Mart tarihinde Ekrem İmamoğlu'nun gözaltına alınması sonrası yaşanan siyasi gerilimin hemen ardından acil bir toplantı ile faiz koridorunun üst bandını 350 baz puan artıran Merkez Bankası, 17 Nisan'daki toplantısında politika faizini 3 puan artırarak Aralık sonrası başlatılan faiz indirimi döngüsüne ara vermiş olduğunu teyit etti. Bu adım, yalnızca para politikasının yön değişikliğine değil, aynı zamanda Ekrem İmamoğlu'nun tutuklanmasıyla artan siyasi tansiyonun ve bu gerginliğin ekonomik etkilerinin tahmin edilenden daha kalıcı olacağına işaret ediyor. Merkez Bankası'nın son bir ayda iki seneye yakın sürede biriktirdiği 65 milyar dolara yakın olan swap hariç net rezervlerinin 50 milyar dolarını piyasaya sürdüğü tahmin ediliyor. Bu durum ekonomik güven kaybını ve artan dolarizasyonu çarpıcı bir şekilde gösteriyor. Koç Üniversitesi çatısı altında hazırladığımız hane halkı enflasyon beklenti anketinde de bu eğilimi gözlemleyebiliyoruz. Yaklaşık 1600 kişinin katıldığı ankette katılımcılara sorduğumuz bir soru, önümüzdeki 12 aylık dönemde tasarruflarını ne şekilde değerlendirecekleri. Bu soruya Mart ve Nisan ayında verilen cevapları karşılaştırdığımızda yaşanan siyasi kriz sonrasında genel olarak tasarruf tercihlerinde bir artış gözlemliyoruz. Geleneksel olarak Türkiye'de en popüler tasarruf araçlarından biri olan altına ilave olarak Nisan ayında döviz tercihindeki %13'lük artış dikkat çekici. Aynı zamanda, TL mevduata yönelim de % 8 artmış olup bu durum Merkez Bankası'nın faiz artışının dövize kaçışı bir nebze sınırlayabildiğini gösteriyor. Genel olarak hane halkının artan risklere karşı yeniden hem faiz getirisi hem de \"güvenli liman\" motivasyonuyla hareket ettiğini görüyoruz. Aralık ayında başlayan ve üç ay art arda gelen faiz indirimleriyle politika faizi %50'den %42,5'e gerilemişti. Bugün ise yeniden %49'a yükselmiş durumda. Yani bir bakıma başladığımız noktaya dönmüş gibiyiz. Ama tam da aynı yere geri gelmiş değiliz. Aralık ayına kıyasla, uluslararası rezervlerde ciddi bir erime, enflasyon beklentilerinde bozulma, sermaye çıkışları ve önemli ölçüde güven kaybı söz konusu. Buradaki temel soru, Türkiye ekonomisinin ikinci bir \"acı reçete\" dönemine hazır olup olmadığı. Aralık ayındaki faiz indirimlerinin nedeni, enflasyon görünümündeki iyileşmeden çok, reel ekonomide artan baskılara verilen bir yanıt gibi görünüyordu. Enflasyon patikası faiz indirimlerine elverişli değildi. Nitekim Merkez Bankası'nın 19 Mart öncesinde % 24 olarak belirlediği 2025 sonu enflasyon beklentisi, o dönem için dahi iyimser kalıyordu ve revizyon bekleniyordu. Bu hedefle uyumlu olduğu varsayılan ve enflasyon raporundaki çıktı açığı grafiğine göre ima edilen %1,5 civarındaki büyüme tahmini ise oldukça iddialı ve Türkiye siyasi ortamında kolay kabul görmeyecek bir yavaşlama patikasıydı. Reel kesimi koruma amacı ile başlamış bir \"kemer gevşetme\" süreci 19 Mart sonrası tekrar bir kemer sıkma dönemine dönüştü. Bu sürecin ne kadar devam edeceği, reel sektörün ne kadar dayanabileceği ve nasıl sonuç vereceği büyük ölçüde siyasi tansiyonun seyrine bağlı olacak. Mevcut veriler iyimser bir tablo sunmuyor. Faiz artışlarıyla birlikte bankacılık sektöründe kâr marjları tekrar daralıyor. Mevduat faizlerindeki artışın tasarruf tercihlerine etkisini anketimiz bağlamında özetlemiştim. Kredi faizlerindeki yükselişin ise biraz daha gecikmeli yansıması bekleniyor. Peki reel ekonomi buna nasıl tepki verir? 2025'in ilk çeyreğinde 583 konkordato başvurusu yapılmış olması, 2024 yılı toplamındaki 1.723 başvurunun üçte birine şimdiden ulaşıldığını gösteriyor. Tüketici kredilerindeki sorunlu kredi oranı dünya standartlarına göre hâlâ düşük olsa da yukarı yönlü bir trend içinde ve son verilerle %3,5–4 seviyelerine dayanmış durumda. İçeride bu gelişmeler yaşanırken, dış dinamikleri de göz ardı edemeyiz. ABD Başkanı Trump'ın tarifeler konusundaki çelişkili söylemleri, küresel bir resesyon riskini artırıyor. Böyle bir durumda Türkiye de diğer ülkeler gibi olumsuz etkilenecektir. Uzun vadede küresel ticaret ağları yeniden şekillenebilir ve Türkiye bu süreçte kendine daha avantajlı bir konum edinebilir mi, bu sorunun cevabını şimdiden vermek zor. Kısa vadede ise ihracat pazarlarımızdaki resesyon kaynaklı yavaşlamaya karşılık, enerji fiyatlarındaki düşüş ve zayıflayan ABD doları, Türkiye açısından olumlu gelişmeler. Bu zeminde 2025 nasıl geçer? Her şeye rağmen bu aşamada \"sert iniş\" senaryosunu uzak bir ihtimal olarak görüyorum. Yıl başında enflasyon için baz senaryomuz % 32, kötümser senaryomuz ise %3 6 idi. Bugün itibarıyla kötümser senaryonun gerçekleşme olasılığı artmış durumda. Büyüme açısından, ihracat odaklı bir yapımız olmadığı için küresel resesyonun etkilerinin daha sınırlı kalabileceğini düşünüyorum. Yıl başında %3 civarında büyüme beklerken, bugün hâlâ pozitif – belki %2 civarında – bir oran mümkün görünüyor. Buna \"iniş\" denir mi emin değilim; belki en doğrusu \"yumuşak bir yerinde sayış\" demek olur.", "summary": "19 Mart’ta Ekrem İmamoğlu’nun tutuklanmasının ardından artan siyasi belirsizlik, Merkez Bankası’nı faiz artışı ve rezerv satışına yöneltti; bu durum ekonomik güven kaybını ve dövize yönelimi artırdı. 2025 için büyüme beklentisi düşerken, “sert iniş” senaryosu hâlâ uzak görülüyor; ekonomide “yumuşak yerinde sayış” süreci yaşanabileceği öngörülüyor."}
{"text": "Siber Güvenlik Kanunu, 19 Mart'ta Resmi Gazete'de yayımlanarak yürürlüğe girdi. 21 maddelik kanun, \"basın ve fikir özgürlüğüne\" yeni sınırlamalar getirdiği gerekçesiyle eleştiri konusu olmuştu. TBMM Genel Kurulu'nda kısmi değişikliklere gidilse de, gazetecilik meslek örgütleri ve muhalefet, yasadaki belirsiz ifadelerin, özellikle basın ve düşünce özgürlüğüne dönük yeni bir tehdit oluşturduğunu savunuyor. CHP, yasanın birçok hükmünün anayasaya aykırı olduğu gerekçesiyle Anayasa Mahkemesi'ne iptal başvurusu yapacak. Kabul edilen yasa \"Türkiye'nin siber güvenliğini güçlendirmek, olası iç ve dış tehditleri belirleyip siber uzay gücüne yönelik iç ve dış tehditlerin tespiti, her türlü kurum ve kuruluşun siber saldırılara karşı korunması\" gerekçesiyle hazırlandı. Milli Güvenlik Kurulu benzeri bir \"Siber Güvenlik Kurulu\" oluşturulmasını öngörüyor. Ayrıca 8 Ocak'ta Cumhurbaşkanlığı Kararnamesi ile kurulan Siber Güvenlik Başkanlığı'nın görev ve yetkilerini belirliyor. Başkanlığın, siber tehditlerle mücadele etme, siber tehdit istihbaratı elde etme, oluşturma ve paylaşmayla zararlı yazılım inceleme faaliyetlerini yürütmesi öngörülüyor. Cumhurbaşkanı Recep Tayyip Erdoğan'ın başkanlık edeceği kurulda çeşitli bakanlar, Milli İstihbarat Teşkilatı Başkanı, Savunma Sanayii Başkanı ve Siber Güvenlik Başkanı'nın yer alması planlanıyor. Tasarıya göre başkanlığın görevleri arasında şunlar var: AKP tarafından hazırlanan yasanın gerekçesine göre, kamu kurumları ile kritik altyapı kuruluşlarının \"siber mukavemet ve siber olgunluk seviyesinin artırılması\" hedefleniyor. İktidar, bu yolla \"siber güvenlik altyapısının yeni bir lige taşınacağını\" savunuyor. Gazeteciler ve hak savunucuları ise tasarıdaki bazı ifadelerin muğlak ve ifade özgürlüğünü kısıtlayıcı olduğunu savunuyor. İfade Özgürlüğü Derneği (İFÖD) teklifin \"yasal güvenceden yoksun, keyfi uygulamalara yol açabilecek ve denetlenemeyen bir sistem\" yaratacağı uyarısında bulundu. AKP Genel Başkan Yardımcısı Ömer İleri, \"muğlak ifadeler\" kullanıldığına yönelik eleştirilere katılmadığını söyledi, kanun teklifinde detaylı bir döküm olduğunu ifade etti. Muhalefetin eleştirileri üzerine Genel Kurul'daki görüşmelerde bazı değişikliklere gidildi. Siber Güvenlik Kurulu'nun başkanına arama, kopya çıkarma ve el koyma yetkisini düzenleyen 8. madde tartışma konusuydu. Muhalefet bu madde ile Başkanlığa \"yargı yetkisi\" verildiğini savunuyordu. Genel Kurul'da verilen önergenin kabulüyle bu yetkiler yasa metninden çıkarıldı. Başkanlığın bu yetkiyi, hakim kararı veya \"gecikmesinde sakınca bulunan hallerde\" cumhuriyet savcısının emri ile kullanabileceği hükmü korundu. Diğer tartışmalı maddelerden birisi ise \"veri sızıntısı\"na ilişkin ceza hükümlerini düzenleyen 16. maddenin 5. fıkrası. Önerge ile \"veri sızıntısı\" ifadesi, \"siber veri sızıntısı\" olarak değiştirildi. Muhalefet bu maddede yer alan suç düzenlemesini, birçok gazetecinin gözaltına alınması ve tutuklanmasına yol açan \"Dezenformasyon Yasası\"ndaki \"halkı yanıltıcı bilgiyi alenen yayma\" suçu ile benzerlik taşıdığını savunuyor. Konuyu BBC Türkçe'ye değerlendiren TGS Ankara Şubesi Başkanı Sinan Tartanoğlu, ifadedeki değişime karşılık ilgili maddenin veri sızıntılarına dair haberleri kapsayabileceğini ve bunun ifade özgürlüğü açısından risk teşkil ettiği yorumunu yaptı. Tartanoğlu, \"Maddedeki değişiklik yeterli değil, özü değişmiyor\" dedi ve ekledi: \"Doğrudan doğruya 'içerik' dendiği için basın ve ifade özgürlüğü açısından ayakları daha sağlam yere basan bir tehlike haline gelmiş oluyor.\" İFÖD de açıklamasında \"Özellikle yetki alanı tanımlanmamış denetim mercilerinin talimatlarına uymayan bireylerin cezalandırılmasını öngören maddeler, keyfi uygulamalara kapı aralamaktadır\" dedi. Dernek ayrıca \"yasa kapsamında belirlenen cezaların ölçüsüzlüğü, hukuk devleti ilkesine aykırılık teşkil etmekte ve bireylerin temel haklarını ağır şekilde ihlal etme riski taşımaktadır\" ifadelerini kullandı. Yasa ile getirilen diğer önemli düzenlemeler şöyle: Siber güvenlik ihlallerinde yeni cezalar", "summary": "19 Mart’ta yürürlüğe giren Siber Güvenlik Kanunu, siber tehditlerle mücadeleyi amaçlarken; muğlak ifadeleri ve geniş yetkileri nedeniyle basın ve ifade özgürlüğü açısından eleştiriliyor. CHP yasayı Anayasa Mahkemesi’ne götürmeye hazırlanıyor; bazı maddeler Meclis’te değiştirildi ancak gazetecilik örgütleri riskin sürdüğünü savunuyor."}
{"text": "CHP Genel Başkanı Özgür Özel, Sırrı Süreyya Önder'in 4 Mayıs'ta cenaze töreninin yapıldığı İstanbul Taksim'deki Atatürk Kültür Merkezi'nden (AKM) çıkarken bir kişinin yumruklu saldırısına uğradı. Saldırgan Selçuk Tengioğlu, 6 Mayıs Salı günü nöbetçi sulh ceza hakimliğince tutuklandı. İhlas Haber Ajansı, Tengioğlu'nun 'kişinin yerine getirdiği kamu görevi nedeniyle kasten yaralama' suçundan tutuklandığını bildirdi. İçişleri Bakanlığı, X hesabından yaptığı paylaşımda saldırganın 66 yaşında olduğunu, müebbet hapis cezasına çarptırıldıktan sonra 2020'de şartlı tahliye ile serbest bırakıldığını açıklamıştı. Bakanlık şüphelinin 2004 yılında iki çocuğunu öldürüp ikisini de yaraladığını, hırsızlık ve tehdit suçlarından da kaydı olduğunu duyurmuştu. Saldırının \"Sokaktan çekil\" mesajı vermek için \"planlı\" yapıldığını söyleyen Özgür Özel, \"Bir santim eğilmeyiz, bir adım geri atmayız\" demişti. Özgür Özel, Salı günü partisinin meclisteki grup toplantısında yaptığı konuşmada, saldırgan Selçuk Tengioğlu'nun dört ay önce İstanbul Büyükşehir Belediyesi'ne (İBB) giderek ''Koğuşta birlikte yattığım arkadaşlara talimat verildi. İmamoğlu'na suikast yapılacak'' dediğini aktardı. ''Bu yılın Ocak ayında, dünkü evlat katili saldırgan İBB'ye gelir... 'Koğuşta birlikte yattığım arkadaşlara talimat verildi, İmamoğlu'na suikast yapılacak, ihbar etmeye geldim' demiş\" sözlerini aktaran Özel, savcılara şöyle seslendi: ''O koğuş arkadaşları nerede? Bizim konumuz, 'İmamoğlu'na suikast yapılacak' diyen adam, dün herkesin gözünün önünde ana muhalefet liderine saldırıyor. Bu adamı birileri böyle kullanıyor.'' Özel'in konuşması ardından, İstanbul Emniyet Müdürlüğü bu iddiaya ilişkin bir açıklama yaptı. Söz konusu iddialarla ilgili geçmişe yönelik inceleme başlatıldığı belirtildi ve \"ihbarın 2024 yılı Aralık ayında yapıldığı, ihbarın değerlendirilme ve işlem süreçleri için Fatih İlçe Emniyet Müdürlüğü Güvenlik Büro ekiplerinin görevlendirildiği tespit edilmiştir\" denildi. Vaktinde Güvenlik Büro Amirliğince yapılan çalışmada, ihbarcının kimliğinin Selçuk Tengioğlu olduğunun tespit edildiği belirtilen açıklama şöyle devam etti: \"... yapılan görüşmede; adı geçen belediye başkanını sevdiğini, belediyeden yardımlar aldığını, başkanın DEM parti ile iç içe olmasından dolayı rahatsızlık duyan milliyetçi kesimler tarafından kendisine zarar verebileceklerini düşündüğünü, cezaevinde kaldığı sürede bu gibi konuların koğuşta konuşulduğunu, tamamen kendi hislerinden dolayı bu şekilde bir ihbarda bulunduğunu, herhangi bir bilgiye dayalı olmadığını ve yazılı olarak ifade vermek istemediğini beyan etmiştir.\" Belediye yetkililerinin herhangi bir yasal müracaatlarının olmayacağının bildirildiği ifade edilerek, \"ihbar usulüne uygun şekilde değerlendirilmiş, ihbarın somut delilere dayanmadığı, yalnızca kişisel kanaatlere dayalı bir bildirim olduğu, bahse konu durumun 5 yıl önceki hapiste kaldığı dönemle ilgili olduğu anlaşılmış, ilgili süreç tamamen yasal mevzuat çerçevesinde ihbarın içeriğiyle sınırlı kalmak kaydıyla sonuçlandırılmıştır\" denildi. Tengioğlu emniyette verdiği ifadede, \"Olay kendi başıma yaptığım bir olaydır. Ne kimseden para aldım ne de talimat aldım\" dedi. Saldırıyı önceden planlamadığını ve olayın ani geliştiğini öne süren zanlı, \"Cumhuriyet Halk Partisi Genel Başkanı Özgür Özel'in Sayın Cumhurbaşkanımıza 'sana dünyayı dar ederim' demesinden rahatsız olmuştum, gençleri birbirine düşürmesinden rahatsız olmuştum. Savcılarımızı, polislerimizi tehdit etmesinden rahatsız olduğum için kendisini bir anda görünce bu eylemi gerçekleştirdim\" diye konuştu. Tengioğlu, \"Olayı anlık duygusal bir durum içerisinde olmam sebebiyle gerçekleştirdim. Planlı bir eylem değildir. Ani gelişen bir olaydır\" dedi. Saldırı sonrasında 6 Mayıs'ta partisinin grup toplantısında konuşan Özgür Özel, \"Birileri bize şunu söylüyor\" dedi ve şöyle devam etti: \"'Durun, oturun, Ankara'ya dönün ve partinizde oturun' Bunu da çok net bir şekilde mektubu kalın kalın yazarak yollamışlar. Kimi yolluyor? Bir evlat katilini. Diyor ki: 'Evladını öldürmüş, sana mı kıymayacak? Evladını öldürmüş birinin eli sana değdi. Bugün eli boştu, yarın başka bir şey olabilir' diyor... \"Bu mektubu yazdılar mı? Yazdılar. Yolladılar mı? Yolladılar. Okuduk mu? Vallahi okuduk. Bir cevabımız olacak mı? Olacak. Yarın akşam Beyazıt Meydanı'ndayız Cumartesi Van'dayız, 19 Mayıs'ta İzmir'deyiz! Cevabımız budur.\" Özel, \"Gazi partisi o mektubu böyle okur kardeşim. Hadi şimdi o evlat katilini çıplak yollayana söylüyorum. Cesaretin varsa elini doldur da yolla\" diye konuştu. CHP Saldırı günü olan 4 Mayıs'ta CHP Gençlik Kolları, Özel'i Ankara'daki genel merkez binasında karşılama çağrısı yapmıştı. Özgür Özel parti otobüsü üzerinden toplanan kalabalık önünde yaptığı konuşmada saldırıyı bir provokasyon olarak nitelendirdi. Özel, \"Ekilir ekin geliriz, ezilir un geliriz, bir gider bin Ekrem geliriz, bizi vurmak kurtuluş mu? Bir santim eğilmeyiz, bir adım geri atmayız. Biz bir santim eğilirsek bunlar bu millete diz çöktürürler, asla sinmeyeceğiz, biz kazanacağız, Türkiye kazanacak\" dedi. Özel'in ardından konuşan Ankara Büyükşehir Belediye Başkanı Mansur Yavaş da, \"Bu zehirli ve kirli dil, insanları birbirine düşman etmeye çalışıyor. CHP'nin her bir ferdi dimdik ayaktadır, Genel Başkanının da arkasındadır\" dedi. \"Bu tür saldırılarla, hiçbirimiz yılgınlığa, bıkkınlığa gelemeyiz. Dimdik ayaktayız ve ayakta olmaya devam edeceğiz\" diye ekledi. Saldırıdan hemen sonra basına konuşan CHP Diyarbakır Milletvekili Sezgin Tanrıkulu saldırganla ilgili, \"Bir utanmaz, bir alçak, bir provokatör. Kendisine Osmanlı çocuğuyum diyen bir provokatör\" dedi. AKP Sözcüsü Ömer Çelik saldırı sonrası X hesabından, \"CHP Genel Başkanı Özgür Özel'e yapılan saldırıyı lanetliyoruz. Sn Özel'e geçmiş olsun dileklerimizi iletiyoruz. Siyaset kurumuna yapılan hiçbir saldırı kabul edilemez. Saldırgan hukuk önünde hesap verecektir\" mesajını paylaştı. İçişleri Bakanı Ali Yerlikaya da paylaştığı mesajda saldırıyı kınayarak Özel'e geçmiş olsun dileklerini iletti. Yerlikaya şu bilgileri verdi: \"Sayın Özel'e saldıranın S.T. adlı şahıs olduğu tespit edilmiş ve şahıs yakalanarak gözaltına alınmıştır. Toplumuzun huzurunu bozmaya yönelik her türlü saldırı, şiddet girişimi hukuk önünde hak ettiği cezayı alacaktır.\" DEM Parti'den yapılan açıklamada da \"Alçakça saldırıyı en sert biçimde kınıyoruz\" dendi: \"Bu saldırı esas itibariyle Sırrı Süreyya Önder şahsında barış ve demokratik toplum arayışına yönelik bir provokasyondur; cenaze erkanına, partimizin barış ve kardeşlik politikalarına yöneliktir. İlgilileri bu provokasyonu derhal açığa çıkarmaya davet ediyoruz.\" CHP lideri Özel, Önder'in cenaze töreninde, \"İçtenlikle savunduğu barışı hep birlikte savunmak durumundayız. Yıllarca birlikte görev yaptık Meclis'te. Hiçbir kötü anı biriktirmemişiz\" demişti. CHP lideri Özgür Özel saldırıdan bir süre sonra basına yaptığı açıklamada, bir süredir tehditler aldıklarını, ancak saldırıların kendilerini yıldırmayacağını söyledi. Özel, \"Bugün barışın konuşulması lazım. Sırrı Süreyya'nın, bir barış güvercininin aramızdan uçup gidişinin gündeminin önüne bu saldırganın yaptığının geçmemesi lazım\" dedi. \"Bir süredir hem tehditler alıyoruz, hem istihbari değerlendirmeler yapılıyor\" diyen Özel, \"Bu vakitten sonra saldırılar bizi yıldırılacak olsa biz ölümü göze alıp cumhuriyeti kuran partinin genel başkanlığına talip olmazdık\" diye konuştu. Sırrı Süreyya Önder'in kendisine açıkladığı bir sırrından bahseden Özel, şunları söyledi: \"Bana geldi bir gün, 'Şu son filmi izledin mi? Bir Cumhuriyet Şarkısı, hatırım için izle' dedi. Ekrem Başkanla o günlerde yeni tutuklanmış Ahmet Özer'in ailesiyle bir sinema salonu dolusu yerde o filmi izledik. Dedi ki 'Ben ölene kadar bu sır sana emanettir, sonra söyleyebilirsiniz, o filmin senaryosunu ben yazdım' dedi. \"Böyle duygular içerisinde olduğum bir günde o yumruk bize değmez, canımızı da yakmaz.\" Silivri cezaevinde bulunan Ekrem İmamoğlu'nun X hesabından paylaşılan mesajda ise şunlar söylendi: \"Genel Başkanımız Sn.Özgür Özel'e yapılan menfur saldırıyı kınıyorum. Saldırganın ve tüm bağlantılarının ivedi bir biçimde ortaya çıkarılmasını talep ediyorum. Ülkeyi idare edenlerin şuursuz bir biçimde \"telef etmeyi\" konuştuğu yerde, böyle kendini bilmez alçaklara, provokatörlere gün doğar.\" Cumhurbaşkanı Recep Tayyip Erdoğan, 30 Nisan Çarşamba günü partisinin grup toplantısında, \"Bakalım cumhurbaşkanlığı hevesi yolunda daha kaç CHP'li siyaset girdabında telef olup gidecek\" ifadelerini kullanmıştı. Cumhurbaşkanlığı İletişim Başkanı Fahrettin Altun, Cumhurbaşkanı Erdoğan'ın CHP lideri Özel'i arayarak 'geçmiş olsun' temennisini ilettiğini aktardı. Altun, \"(Cumhurbaşkanı Erdoğan) olayın tüm yönleriyle açığa çıkarılması için süreci yakından takip ettiğini belirtmişlerdir. Saldırıya dair tahkikat derhal başlatılmış, saldırıyı gerçekleştiren şahıs gözaltına alınmıştır. Sayın Özel'e yönelik bu saldırıyı kınıyor, kendisine geçmiş olsun dileklerimizi iletiyoruz\" dedi.", "summary": "CHP Genel Başkanı Özgür Özel, 4 Mayıs'ta AKM çıkışında bir kişinin yumruklu saldırısına uğradı; saldırgan Selçuk Tengioğlu tutuklandı. Özel, saldırının \"planlı bir mesaj\" olduğunu savunurken; siyasi parti liderleri ve kurumlar saldırıyı kınadı, olayın siyasi gerilim ortamında gerçekleştiği vurgulandı."}
{"text": "ABD Başkanı Donald Trump ve ekibi, yeni işlem haftası başlarken piyasalarda olumsuz tepkinin sürmesine karşın, ek gümrük vergileri politikasını savunmaya devam etti. ABD piyasaları, Donald Trump'ın gümrük vergileriyle dünya piyasalarında yaşanan çalkantılı bir günün ardından açılışta yeniden sert düşüşler yaşadı. New York'ta, ana ABD endeksleri ticaretin ilk birkaç dakikasında daha da düştü. Dow Jones %4,4, S&P 500 %4,7, Nasdaq ise %5 değer kaybetti. Avrupa borsaları erken işlemlerde düşüş gösterdi. Almanya'daki Dax endeksi hafif bir toparlanmanın ardından %10'a yakın, Londra'daki FTSE 100 %6 civarında düştü. Asya hisse senetleri de son on yılların en kötü düşüşünü yaşadı. Hong Kong'daki Hang Seng endeksi %13.22 düşüşle kapanırken, Tayvan endeksi %9.7 düşüş gösterdi. Trump, kendi sosyal medya platformu Truth Social'da paylaştığı bir mesajda insanlara \"zayıf\" ya da \"aptal\" olmamalarını söyledi; gümrük vergilerinin \"haftada milyarlarca dolar getirdiğini\" savundu. \"Güçlü, Cesaretli ve Sabırlı olun\" diye tavsiyede bulunan Trump, bunun sonucunun \"BÜYÜKLÜK\" olacağını söyledi. Daha önce de Başkanlık uçağı Air Force One'da gazetecilere konuşan Trump, Avrupa ve Asya ülkelerinin \"bir anlaşma için can attığını\" söyledi. Trump bir gazetecinin ABD'deki tüketicilerin de vergilerden etkilendiğine ilişkin sorusuna da tepki gösterdi. \"Bu sorunun çok aptalca olduğunu düşünüyorum\" diyen Trump, \"Ben hiçbir şeyin düşmesini istemiyorum. Ama bazen bir şeyi düzeltmek için ilaç almak gerekir\" dedi. Trump'ın ekonomi yönetimi, ek gümrük vergilerinin, ülke ekonomisini resesyona sokabileceği kaygılarına katılmıyor. Hazine Bakanı Scott Bessent ve Ticaret Bakanı Howard Lutnick, hisse senetlerindeki düşüşe rağmen, gümrük vergilerinin hayata geçirileceğini tekrarladı. Bessent, yaşananları \"bir geçiş süreci\" olarak tanımladı. Ekonomi yönetiminde yer alan üst düzey bir isim olan Kevin Hassett de, 50'den fazla ülkenin bir anlaşma için Trump ile temas ettiğini söyledi. Yeni haftaya da piyasaların olumsuz tepkisiyle başlanırken, Trump bazıları 9 Nisan'da yürürlüğe girecek vergileri savunmayı sürdürdü. Ek gümrük vergisi vaadiyle seçildiğini savunan Trump, özellikle Çin'i hedef aldı ve Pekin'in ticaret açığını çözmesi gerektiğini söyledi. Trump, \"Bu sorunu çözmediğimiz sürece bir anlaşma yapmayacağım\" dedi ve \"Çin büyük bir darbe alıyor, çünkü herkes bizim haklı olduğumuzu biliyor\" şeklinde konuştu. \"Piyasalara ne olacağını söyleyemem\" diyen Donald Trump, ülke ekonomisinin çok daha güçlü olduğunu savundu. ABD'deki piyasalar Cuma günü yüzde 5'ten fazla değer kaybetti. ABD'nin en büyük 500 şirketini takip eden S&P 500 endeksi neredeyse yüzde 6 düştü. Bu 2020 yılından bu yana en büyük düşüş anlamına geliyor. Piyasalar Trump'ı neden sevmedi? Pazartesi günü de Asya piyasaları düşüşle açıldı. Tokyo Borsası'nda Nikkei 225 Endeksi yüzde 6,3 düştü. Japonya Başbakanı Şigeru İshiba, Pazartesi günü, gümrük vergilerinin ekonomik etkisini hafifletmek için \"yerel işletmelere fon sağlamak da dahil olmak üzere tüm araçları kullanmaktan\" söz etti. Hazine ve Maliye Bakanı Mehmet Şimşek, piyasalarda yaşanan son çalkantıların \"kalıcı bir etki yapacağını düşünmediğini\" söyledi. Şimşek \"Türkiye'nin ihracata bağımlılığı benzer ülkere göre düşük. GSYH'mizi üretirken ihracat bazlı değil, iç talep bazlı gitmişiz. Bize yansımaları başka ülkelere göre daha sınırlı olacak, çünkü bizde belirleyici olan iç pazardır\" dedi. \"Türkiye'nin ABD ve AB dışı toplam 54 ülke ile serbest ticaret anlaşması olduğunu\" vurgulayan Şimşek \"İhracatın yüzde 68'i bu ülkelere gidiyor. İhracatımızın yüzde 80'inden fazlası yakın ve dost ülkelere gidiyor\" şeklinde konuştu. BBC'nin ekonomi muhabiri Mariko Oi, Asya borsalarını takip ettiği 20 yıl boyunca, bu denli sürekli satış hareketi görmediğini aktarıyor. Oi, \"Bu durum, yatırımcıların yalnızca ABD ekonomisinden değil, küresel ekonominin resesyona girme ihtimalinden de giderek daha fazla endişe duyduğunu gösteriyor\" diyor. Trump'ın Wall Street'teki en önemli destekçilerinden biri olan Bill Ackman, vergilerin 90 gün süreyle askıya alınması çağrısında bulunarak, gümrük vergilerinin dünyayı \"ekonomik bir nükleer kışa\" sürükleyebileceği uyarısını yaptı. Trump'ın geçen hafta açıkladığı gümrük vergilerinin en yüksek olduğu 10 ülkenin beşi Asya'daydı. Trump'ın ikinci döneminde yürüttüğü politikalar ABD'nin 50 eyaletindeki 1200 farklı noktada hafta sonu protesto edildi. Avrupa'da işlemlerin ilk birkaç dakikasında büyük dalgalanmalar oldu. Ardından FTSE 100 endeksi yaklaşık %6 düştü. Almanya'nın Dax endeksi %7,6 ve Fransa'nın Cac 40 endeksi %7 geriledi. Londra Borsası'nda işlemler Pazartesi sabahı TSİ 10.00'da açıldı ve FTSE 100 endeksi %2,4 düşüşle güne başladı. Borsa İstanbul da, yeni haftaya yaklaşık % 3'lük sert düşüşle girdi. BIST 100 endeksi açılışta yüzde 2,8 geriledi. Seansın ilk bölümünde bankacılık endeksinde yüzde 4'ü aşan düşüş izlendi. Şangay'dan Tokyo'ya, Sydney'den Hong Kong'a Asya piyasaları, açılıştan sonra büyük düşüşlere sahne oldu. BBC'ye konuşan bir piyasa uzmanı olan biteni \"katliam\" diye tanımladı. Küresel düzeyde satılan pekçok ürünün imalatçısı olarak Asya ülkeleri ve bölgeleri Trump'ın gümrük vergilerinden doğrudan etkilendi. Bu piyasalar aynı zamanda küresel bir ticaret savaşının ekonomilerde yavaşlamaya ve hatta durgunluğa yol açmasını korkularına karşı da özellikle hassas. FTSE Russel'dan Julia Lee \"Gümrük vergileri enflasyon ve ekonomik durgunluk korkularını besliyor\" dedi. Yatırım şirketi Vanguard'ın Asya Pasifik Baş Ekonomisti Qian Wang da \"ABD'nin gümrük vergilerinde gittiği artışın başlıca yükünü Asya çekiyor. Müzakere fırsatı olabilir ama bu yeni daha yüksek gümrük tarifi rejimi kalıcı olacak\" şeklinde konuşuyor ve ekliyor \"Bu hem küresel ekonomi hem de Asya ekonomisi için olumsuz. Özellikle küçük ve açık ekonomiler için. Hem uzun he de kısa vadede.\" Vietnam'dan Bangladeş'e kadar birçok ülkenin ekonomisi, ihracat pazarı olarak ABD'ye çok bağımlı hale geldi. Trump Vietnam'a % 46, Bangladeş'e ise % 37 ek gümrük vergisi getirdi. Çok sayıda büyük Amerikan markassı, üretimlerini Vietnam'da yapıyor ve bunlara Nİke ile Lululemon da dahil. Bangladeş de ABD'ye yıllık 8,4 milyar dolarlık tekstil ihracatı yapıyor.", "summary": "ABD Başkanı Donald Trump’ın yüksek gümrük vergileri kararı, dünya genelinde piyasalarda sert düşüşlere yol açarken; ekonomi yönetimi bu adımı savunmaya devam etti. Uzmanlar, bu politikaların küresel durgunluk riskini artırdığını belirtirken; Asya ülkeleri, Avrupa borsaları ve Borsa İstanbul da ciddi değer kayıpları yaşadı."}
{"text": "8 Aralık 2024 sabahı, Lübnan sınırında endişeyle bekledim, sınır kapısı açılır açılmaz Suriye'ye girmeyi umuyordum ve neyle karşılaşacağımı bilmiyordum. 24 yıllık Devlet Başkanı Beşar Esad devrilmişti. Muhalif savaşçılar Şam'a doğru ilerlemiş, Halep dahil büyük şehirleri ele geçirmişlerdi. Gördüklerime inanamıyordum: Suriye özgürdü. Pek çok Suriyeli gibi ben de ülkeyi sadece Esad ve 1971'den 2000 yılına kadar iktidarda kalan babası Hafız'ın yönetimi altındaki Suriyeyi biliyordum. Esad ailesinin yönetimi altındaki hayat 50 yıldan uzun süren eden zorla kaybedilmeler, hapsedilmeler ve 2011'de başlayan iç savaşın yüz binlerce Suriyelinin hayatına mal olması demekti. 2011'de ayaklanmanın başlangıcında ve sonrasında birkaç kez gözaltına alındım; dövülmek üzere sıraya dizilen erkekleri gördüm, işkence çığlıklarını duydum. 2013'te ülkeyi terk ettikten sonra bile, güvenlik güçlerinin Şam'daki evimi tahrip ettiklerini öğrendim. Ülkemi sonsuza dek kaybettiğimi sanıyordum ki geçen yıl diktatörlük bir hafta içinde aniden devrildi. Tutuklanma korkusu olmadan sınırı geçip, ülkeye girdiğimde muhaliflerin kutlama ateşi açmasını, insanların sokaklarda sevinmesi karşısında aynı anda hem gülmek hem de ağlamak istedim. Şam'ın başlıca yerlerinden Emevi Meydanı haftalar boyunca kutlamaların merkezi haline geldi. Gençler ve yaşlılar özgürce siyaset konuşmaya başladı: Suriye'nin geleceği her yerde, seyyar satıcılar, taksi şoförleri ve ayakkabı boyacısı çocuklar arasında açıkça tartışılıyor. Tüm bunlar Esad döneminde düşünülemezdi, zira Suriyeliler korku yüzünden asla özgür bir şekilde protesto yapamazdı. Ancak şimdi, dört ay sonra, durum daha karmaşık. Bazı sosyal özgürlüklerin kazanılmasında büyük adımlar atılmış olsa da, demokrasinin neye benzeyeceği ve aynı zamanda İslam'ın yeni rejimdeki rolü konusunda artan endişeler var. Peki, bu özgürlükler ne kadar süre kalabilir - ya da bazılarının korktuğu gibi, yeni kazanılan özgürlükler kısa ömürlü olabilir mi? Şam'ın merkezinde, Parlamento'nun hemen karşısındaki Rawda Kafe'de entelektüeller nargile içmek ve kültür tartışmaları yapmak için uzun masaların etrafında toplanıyor. Esad döneminde siyasi aktivistler burada yakalanıp tutuklanıyordu. Söylentilere göre bazı garsonlar rejimin muhbirleriymiş. Bugün ise çok farklı bir tablo var. Kafe konuşmalara ve müzik dinletilerine ev sahipliği yapıyor. Bir zamanlar ülkeden kaçan tanınmış isimler de geri döndü. Birçoğu dev bir davulla geleneksel şarkılar çalan bir grup tarafından karşılandı. Suriyeli gazeteci Mohammad Ghannam da onlardan biri. Bana Esad rejimi sırasında aylarca hapishanelerde kaldığını ve daha sonra Fransa'ya taşındığını anlatıyor. Geri döndüğü için duyduğu coşku hissediliyor. \"Bence geri gelebilecek herkes ülkeyi yeniden inşa etmek için geri gelmeli\" diyor: \"8 Aralık 2024 öncesine kıyasla şimdi istediğinizi yapmak için bir fırsat penceresi var.\" Geçmişi düşünerek ekliyor: \"Camilerdeki vaizlerin bile onay almaları ve ne vaaz edeceklerini bilmeleri gerekiyordu. Şimdi ise tamamen serbest. \"Cuma namazında imam, kişisel özgürlüğünüzün başkalarının özgürlüğüne müdahale etmemesi gerektiğinden bahsediyordu.\" Odai al-Zobi de 14 yıl aradan sonra kısa süre önce Suriye'ye döndü - okumak için ayrılmıştı ancak rejim hakkında konuştuğu için şimdiye kadar geri dönemediğini söylüyor. \"Kitaplarım burada yasaklanmıştı,\" diyor bana: \"Şimdi sansür yok, ne istersen okuyabilirsin. Birçok insanın okumak istemesi ve daha fazlasını öğrenmek istemesi beni çok şaşırttı.\" Suriyeli belgesel yapımcısı ve Hafız Esad'ın darbesiyle devrilen eski Suriye Devlet Başkanı Nureddin el-Atassi'nin oğlu Ali el-Atassi, \"Bu büyük bir değişim\" diyor: \"Oyunun kurallarını değiştirdi ve ülkenin önüne pek çok perspektif açtı.\" Suriye'nin canlı sanat ve kültür ortamı uzun zamandır ülkenin gurur kaynağı oldu. Esadların yönetimi dünyaya zengin bir kültür sunmak isteyerek bu ortamı desteklemişti. Fakat bazı sanatçı ve yazarlar rejime karşı görüşleri nedeniyle öldürüldü. Bir zamanlar bazı kitapları taşımak bile tutuklanma sebebiydi. Ancak bugün başkentteki dükkanlarda siyasi kitaplar da dahil olmak üzere her türlü kitap sergileniyor. Sinema kulüpleri de daha önce yasaklı filmleri gösteriyor. Esad'ın devrilmesinden sonra haftalarca geçici hükümet bir Kültür Bakanı atamadı, ancak müzisyenler ve sanatçılar kültür sahnesini korumak için bir araya geldi. Ama şimdi yeni endişeler var. Esad yönetimindeki Suriye'de siyasi tartışmalar baskı altındaydı. Şimdiyse, din adamlarının baskısının, din karşıtı olarak görülen bazı sanat türlerinin yasaklanmasına kadar gidebileceğinden endişe ediliyor. Bu anlamda net bir kanıt ya da gösterge yok. Geçici cumhurbaşkanının kardeşi Dr. Maher Al Şara, ailesiyle birlikte şehrin Opera Binası'nda görüldü ve Suriyeli müzisyenlerin çaldığı Vivaldiyi dinledi. Aile, hafta sonu kültürel bir geziye çıkan, diğer çağdaş aileler gibi görünüyordu. Esad'ın devrilmesinden sonra ise Şam'ın Yahudi mahallesinin kalbindeki tarihi ev Beit Farhi'de sinema, müzik, tiyatro ve performanslar hakkında konuşmaların yapıldığı bir kültürel etkinlik düzenlendi. Tamamı kadınlardan oluşan bir orkestra devrimleri ve şehitleri öven şarkılar çaldı. İzleyicilerden bazıları gözyaşlarını tutamadı. Koreograf Noura Murad, \"Suriye'deki sanat ortamının nasıl korunacağı ve destekleneceği konusunda aramızda konuşma fırsatı bulmak harika\" diyor. El-Atassi iyimser olmayı da seçiyor: \"Suriyelilerin bu rejimin özel hayatlarına girmesine, kamusal alanda nasıl davranacaklarına dair kurallar oluşturmasına izin vermeyeceklerine inanıyorum.\" Esad'ı deviren isyana liderlik eden Suriye'nin geçiş dönemi başkanı Ahmed eş-Şera, 29 Ocak'ta askeri konsey tarafından resmen atanmasından sonra önceliğin \"iktidar boşluğunu meşru ve yasal bir şekilde doldurmak\" olduğunu vurguladı. Ancak aylar geçmesine rağmen kalıcı bir demokrasinin inşa edilip edilemeyeceği konusunda endişeler var. Kalıcı bir anayasa kabul edilinceye ve seçimler yapılıncaya kadar cumhurbaşkanı da dahil olmak üzere yetkililerden hesap soracak bir sistem de yok. El-Atassi, \"Son birkaç aydır rejim iktidarı paylaşmaya ve diğer siyasi ve sosyal güçlerin toplumda kendilerine yer bulmalarına izin vermeye hazır gözükmedi\" diyor: \"Eş-Şera'nın siyasi arenayı diğer güçlere açmadan ülkeyi uluslararası topluma geri getirebileceğini sanmıyorum.\" Şubat ayında Şam'daki Halk Sarayı'nda yüzlerce kişi Suriye'nin geleceğine ilişkin iki günlük bir ulusal diyalog toplantısı için bir araya geldi. Karşı çıkanlar ise toplantının aceleyle düzenlendiğini ve tüm kilit konuları kapsayamayacak kadar kısa olduğunu savundu. Suriyeli hukuk uzmanı, Sayed ve Sayed hukuk bürosunun yönetici ortağı Abdulhay Sayed'e göre bu toplantı toplumu da ülkedeki uzlaşıyı da yeterince temsil etmiyordu. \"Suriye toplumunun geniş kesimleri kendilerini dışlanmış ya da temsil edilmemiş hissetti\" diyor: \"Daha geniş kapsamlı bir onay bulunuyormuş gibi gösterme mekanizması olarak tasarlandı.\" Bununla birlikte, kendisi de durumu kabul ediyor ve \"Yeni Suriye makamlarının istişare kapsamını genişletmeye istekli olduğunu da söyleyebiliriz\" diyor. İsyancı ittifakın başını çeken ve bir dönem El Kaide'ye bağlı İslamcı örgüt Heyet Tahrir El Şam'ın (HTŞ) lideri eş-Şera, \"özgür ve tarafsız seçimlerin\" yapılacağı bir ülke kurma konusundaki kararlılığını açıkça ifade etti. Ayrıca Suriye'nin beş yıllık bir geçiş dönemi boyunca geleceğini belirleyen anayasal bir deklarasyon üzerinde çalışmak üzere bir komite atadı. Ancak daha sonra yayınlanan deklarasyonda güçler ayrılığı ilkesi yer almadı. El-Atassi, \"Tüm grupların siyasi katılımı konusunda daha ciddi olduğunu göstermesi gerekiyor\" diyor. Bunun bazı örnekleri var: Hristiyan bir kadın bakan sosyal işlerden sorumlu bakan olarak atanırken, Beyaz Baretliler sivil savunma grubunun başkanı acil durumlar ve afetler bakanı oldu. Ancak eş-Şera'ın geçiş dönemi devlet başkanı ilan edilmesi soru işaretleri yarattı. Sayed, \"Yüksek rütbeli eski HTŞ üyeleri şu anda önemli devlet pozisyonlarını işgal ediyor\" diye ekliyor. El-Atassi ayrıca \"uluslararası hukuk alanında yüksek nitelikli insanların kabineye katılmasının istenmediğini iddia ediyor ve \"Göz ardı edildiler\" diyor. Adalet Bakanı şeriat diplomasına sahip ve büyük ölçüde Fransız ve Osmanlı hukukundan esinlenen Suriye Medeni Kanunu konusunda uzman değil. Sorulan sorulardan biri de medeni kanunlar yerine şeriat hukukuna dayalı kanunların uygulanıp uygulanamayacağı. Sayed, \"Yeni yetkililer şu ana kadar mevcut yasal mevzuatı şeriattan esinlenen mevzuatla değiştirme girişiminde bulunmadı\" diyor. Ancak, bu konuyu yakından izlemeye devam ediyoruz\" diye de ekliyor: \"En acil endişe, yargı bağımsızlığının yeniden tesis edilip edilmeyeceği ve etkin bir şekilde korunup korunmayacağı.\" Esad rejimi altında kadınlar nispeten eşit haklara sahipti ve 1950'lerden bu yana parlamentoda temsil edilmelerinin yanı sıra, toplumda her düzeyde yer alıyorlardı. Bu durumun değiştiğine işaret eden yeni yazılı kurallar yok, ancak bazı endişe verici işaretler var. Geçici hükümette sadece bir kadın görev aldı. University College London ve McGill Üniversitesi tarafından yapılan araştırmaya göre, kadın hakları savunucuları HTŞ'nin İslam hukukunun, örneğin kadınların hareketliliğini, kıyafetlerini ve kamuya katılımını ciddi şekilde kısıtlayabilecek bir yorumunu uygulaması konusunda endişelerini dile getirdi. Sayed, \"İzlenmesi gereken önemli bir alan, yargının yaklaşık yüzde 35 ila 40'ını oluşturan kadın yargıçların marjinalleşme veya işten çıkarılma ile karşı karşıya kalıp kalmayacağı\" diyor: \"Şimdiye kadar böyle bir eğilime dair bir işaret görmedik, ancak uyanık olmaya devam etmek şart.\" Dini özgürlüklere gelince, sosyal yaşamı kısıtlayan yeni bir yasa ya da karar yok, ancak bazı Suriyeliler İslami kuralların uygulanmasına yönelik girişimler gördüklerini bildiriyor. Adalet Bakanlığı kadın ve erkeklerin girişini ayırmaya başladı, ayrıca bazı kişilerin otobüslerde ve Şam'daki Emevi Camii'nde kadınlardan peçe takmalarını isteyen broşürler dağıttığı bildirildi. Başkentin Hıristiyan mahallelerinde, hoparlörlerden İslam'ı savunan vaizlerle sokaklarda dolaşan arabaların görüntüleri çekildi. Eski şehrin Hıristiyan mahallesindeki bar ve restoranların kapatılması emri halkın tepkisi üzerine iptal edildi. Şam hoşgörüsüyle biliniyor ancak bazı çevrelerde yeni yetkililerin Selefi bir geçmişe sahip olduğuna dair korkular var. \"Dini değerlere dönüş için giderek artan bir çağrı var\" diyor Sayed: \"Bu durum hala demokrasiye, hukukun üstünlüğüne ve eşit vatandaşlığa inananlar için derin bir zorluk teşkil ediyor.\" Ancak sivil toplum araştırma kuruluşu Impact'te İslami hareketleri araştıran Suriyeli akademisyen Husam Jazmati, Şera'nın \"hem İslamcı hem de İslamcı olmayan siyasi hareketlere karşı çıktığını ve bir İslam devleti kurmak istediğini ama bunun mümkün olduğuna da inanmadığını\" iddia ediyor. Hükümet katı uygulamaları yerleştirmek istese bile, asıl soru bunu yapıp yapamayacağı. Şam'da yaşayan imam Alaa El Din El Sayyek yapamayacaklarını düşünüyor. Ona göre Suriyeliler bu yöndeki her türlü girişimi reddeder. \"Bu mümkün değil, toplumumuz bunu kabul etmez,\" diyor bana: \"Zor dönemlerde bile yıllarca farklı mezheplerle uyum içinde yaşadık. Kuran açıkça söylüyor: Dinde zorlama yoktur.\" Bugün gerilim giderek artıyor: Kıyı kentlerindeki şiddet olaylarında çoğu Alevi 1.400'den fazla kişi öldü. Bu olayların Suriye güvenlik güçlerine yönelik saldırıların intikamı olduğu söyleniyor. Ülkenin kuzey doğusunda ise Kürtlerin öncülüğündeki Suriye Demokratik Güçleri (SDG) 2019 yılında IŞİD'e karşı zafer ilan etmiş olsa da, beş yıldan fazla bir süre geçmesine rağmen kamplarda hâlâ çoğu bir çoğu IŞİD zanlılarının ailelerinden oluşan yaklaşık 56 bin kişi tutuluyor. Ancak şu anda ülkenin karşı karşıya olduğu asıl soru, Suriyelilerin geleceklerini nasıl gördükleri. Cezmeti'ye göre bu konuda lider kadrosu ve HTŞ arasında bir çekişme var. Eş-Şera'nın çevresindeki üst kadronun \"muhafazakar ve ekonomik olarak liberal\" bir devlet kurmak istediğini ancak \"çeşitli pozisyonlara atadıkları ve güvendikleri birçok örgüt üyesinin Suriye'deki kamusal hayatı İslamileştirmeye çalışmasına engel olamadıklarını\" iddia ediyor. Düşünce kuruluşu Uluslararası Kriz Grubu da benzer endişelere sahip. Kuruluş Suriye'nin \"sayılı güneri olduğuna inandığını\" açıkladı: \"Geçici hükümetin kaynakları tükeniyor, güvenlik güçleri aşırı zorlanıyor, yoksulluk derinleşiyor ve çevrede isyan patlak veriyor. Yabancılar karışıyor. \"Batı'nın yaptırımları bir yandan parçalanmayı ya da iç savaşa geri dönüşü engellemek zorundayken, diğer yandan da ülkeyi yeniden inşa etmesi gereken lider kadroyu yeniden ihtiyaç duydukları şeylerden mahrum bırakıyor.\" El-Atassi'ye göre çözüm basit: Eş-Şera'nın siyasi arenayı açması gerektiğine inanıyor. \"Bugün Suriye'de seçim yok, sadece adaylık var\" diyor: \"Bu çok tehlikeli bir durum.\" Duraksayarak ekliyor: \"Yeni bir diktatörlük kuruluyor olabilir ama ben Suriye halkının 50 yıldan sonra yeni bir diktatörlüğü kabul etmeye hazır olduğuna inanmıyorum.\" Peki ya kalıcı bir demokrasi ihtimali? \"Bekleyip, görmemiz gerekiyor\" diyor, \"Ama ben hiç iyimser değilim.\" Fakat bir mesele daha var. Ülkenin yakın tarihi göz önüne alındığında, demokrasi fikrine olan inançta kayıp söz konusu olabilir mi? Sayed de böyle düşünüyor. \"Esad dönemi anayasaları resmi olarak siyasi özgürlüklerden bahsetse de .. siyasi modernite deneyimimiz, başımıza düşen bombalar ve toplama kamplarındaki bedenlerimiz şeklinde oldu\" diyor: \"Suriye nüfusunun geniş kesimleri siyasi modernite vaatlerine inancını yitirmiş durumda.\" Yeni lider kadrosunun karşılaştığı pek çok zorluk arasında, Suriye'nin geleceği için yeni bir yol çizmeye devam ederken belki de ilk olarak bu konuyu ele almaları akıllıca olur. Bu haber, BBC gazetecileri tarafından hazırlandı ve kontrol edildi. Bir pilot proje kapsamında çevirisinde yapay zekadan da faydalanıldı.", "summary": "8 Aralık 2024'te Esad rejiminin devrilmesiyle Suriye’de özgürlük havası eserken, demokrasi inşası konusunda ciddi belirsizlikler ve dini baskılarla ilgili endişeler büyüyor. Geçici hükümetin kapsayıcılığı, kadın ve azınlık hakları ile ifade özgürlüğü gibi konularda ilerleme sağlanamadığı gibi, yeni bir otoriter yapının oluşabileceği yönünde kaygılar artıyor."}
{"text": "GETTY Amerikan Ulusal Havacılık ve Uzay Dairesi'nin (NASA) sekiz günlüğüne uzaya giden iki astronotu dokuz ay Uluslararası Uzay İstasyonu’nda (ISS) mahsur kaldıktan sonra 18 Mart'ta Dünya'ya dönüş yolculuğuna başladı. Deneme uçuşu için Boeing’in yeni Starliner uzay aracı ile ISS'ye doğru 5 Haziran'da yola çıkan Sunita Williams ve Butch Wilmore’un birkaç gün içinde dönmesi planlanıyordu. Ancak arızalar nedeniyle dönemediler. Bu, astronotların uzayda mahsur kaldığı ilk görev değil. Peki uzayda uzun süre kalan astronotlara ne oluyor? NASA yetkilileri, Starliner’ın mekiğindeki itici takımlarda sızıntı tespit ettiklerini, bazı roket motorlarının da çalışmadığını açıkladı. Mühendisler, yeryüzünde yapılan testlere rağmen yaşanan sorunların nedenini anlamaya çalıştı. Uzayda ve yörüngede yapılan testlerde motorların çalışıyor olması ise kafaları iyice karıştırdı. Teknik sorunlar yaşayan kapsül, astronotların dönüşü için çok riskli bulundu. Starliner 7 Eylül'de mürettebatsız bir şekilde Dünya'ya geri döndü. Astronotların da SpaceX Crew Dragon ile Şubat'ta geri dönmeleri planlandı. Ancak bazı teknik sorunlar nedeniyle bu plan da ertelenmek zorunda kaldı. Aslında Starliner mahsur kalmak için çok da kötü bir yer değildi. Space Boffins podcastine konuk olarak 2020-2021 yılları arasında Starliner’da geçirdiği altı aylık görevi nasıl tamamladığını anlatan NASA astronotu Victor Glover, araçta “yedi yatak odası ve üç banyo” olduğunu söyledi. Araçta su kaynakları bol ve yakın zamanda tüketim maddelerine takviye amacıyla yapılan bir uzay görevi sonrası gıda kaynağı da gereğinden bile fazla. Aracın içi biraz kalabalık olsa da, astronotların camdan gördükleri Dünya manzarası muazzam. Uzay görevlerini takip eden Florida merkezli haber sitesi SpaceUpClose’un kurucusu Ken Kremer, “Oradaki astronotlar gayet mutlu. Çoğu insan mahsur kaldıklarını düşünüyor ama durum öyle değil” diyor. Kremer, “Yaşanan sorunları küçümsemiyorum ama zaten bu misyon en başta da sekiz gün olarak hesaplanmış olamazdı. İki astronot da daha önce altı aylık görevlerde yer aldılar ve bu defa daha uzun bir görev için yollanmaları gerekirdi” diye açıklıyor. GETTY Çoğumuz yolculuğumuz iptal olduğunda ya da hava alanındayken uçuşumuz ertelendiğinde öfkeleniyoruz. Bu gibi beklenmedik durumlar için dünyadaki en hazırlıklı insanlar ise bu konuda eğitimli olan astronotlar. Glover, astronotları “profesyonel risk alıcılar” diye nitelendiriyor. Williams ve Wilmore da NASA'nın en deneyimli astronotları arasında. İkisi de uzmanlıklarını Starliner’ı testlere tabii tutarak kullanıyor ve bu koşullar altında ellerinden gelenin en iyisini yapıyorlar. Astronotlar uzay istasyonunun bakımını üstlenmekle kalmayıp, uzay giysilerini tamir ediyor, bilimsel deneyler yapıyorlar. Paris'teki Olimpiyatları bile takip ettiler. Uzay aracının içindeki işleyişi iyi bildikleri için de gıda kaynaklarının yönetilmesinden ekipmanların bulunduğu rafların derin temizliğine pek çok görevi üstlenebiliyorlar. Normalde uzay istasyonunda astronotların ter ve idrarı yeniden dönüştürülerek içme suyu üretiliyor ancak son arızalar nedeniyle idrarları depolamak zorunda kaldılar. Bu da zaten iki ek astronot yüzünden kalabalık olan uzay aracını daha da sıkışık hale getirdi. Astronotlar Williams ve Wilmore, yanlarında getirdikleri yedek parçalar ve takviye amaçlı ek ekipmanlarıyla beraber sistemin tamir edilmesini bekliyorlar. Bu gibi beklenmedik durumların nadiren trajediye dönüştüğü uzay istasyonundaki herkes, gösterdikleri profesyonel yaklaşımla istasyonun başarısını da ortaya koydu. Kasım 2000’den bu yana istasyonun hiç boş kalmadığını da unutmamak gerek. Öte yandan astronotların uzayda beklenenden daha uzun kaldığı geçmişteki vakalara bakılırsa, Williams ve Wilmore için hayat çok daha zor olabilirdi. Örneğin Mayıs 1991’de Mir uzay istasyonuna göreve giden Sovyet kozmonot Sergey Krikalyov, birkaç ay kalmayı beklerken neredeyse bir yıl uzayda durmak zorunda kalmıştı. İngiliz astronot Helen Sharman’ın da dahil olduğu uzay görevinin ilk haftalarında her şey planlandığı gibiydi. Tüm bunlar olurken, Krikalyov’un ülkesi dağılmak üzereydi. GETTY Ağustos 1991’de Sovyet lider Mihail Gorbaçov’a karşı bir darbe girişiminde bulunan komünistler tanklarla Moskova sokaklarındaydı. 2019’da bir röportaj yaptığım Krikalyov, o dönem eşi ile karşılıklı olarak birbirleri için endişelendiklerini söylemiş, “Yerde tüm bu çalkantılar ve istikrarsızlıklar yaşanırken elbette biz de arkadaşlarımız, akrabalarımız, anne babalarımız için kaygılanıyorduk” demişti. Gerçekten de uzay görevinin başlamasından dört ay sonra Sovyetler Birliği dağıldı. Uzaya tedarik uçuşları devam etti ancak Krikalyov ve istasyondaki diğer kozmonot Aleksandr Volkov’un Dünya’ya dönüp dönemeyeceği meçhuldü. Krikalyov, “İstasyonda olduğumuzu unuttuklarına dair hikayeler kulağıma gelmişti. Oysa her gün merkezle iletişim halindeydik ve yapmamız gereken deneyler, elimizde de gereken gıda ve su kaynakları vardı. Aslında her şey tam zamanında ilerliyordu” diye anlattı. Dünya’dan ayrıldıktan bir yıla yakın süre sonra Krikalyov, yeni ana vatanı olan Rusya’ya döndü. Starliner’daki arızalara ilişkin incelemeler devam ederken, Sunita Williams ve Butch Wilmore’un durumu herhangi bir paniğe neden olmuyor. NASA’nın birkaç hafta içinde uzay aracını mürettebatlı ya da mürettebatsız eve geri uçurma konusunda nihai kararı vermesi bekleniyor. Öte yandan ikili Eylül ayında Dünya’ya dönmeyi başarsa da, özellikle Ay ve ötesine çok daha gelişmiş uzay araçlarıyla görevler düzenlenmesi beklenirken, gelecekte bu tarz beklenmedik olayların yeniden yaşanması olası. 1972’den beri Dünya yörüngesinin ötesine yapılacak ilk görev için Artemis 2’nin pilotluğunu yapması planlanan Victor Glover, “Yaptığımız iş sanki rutin bir görevmiş izlenimi verirsek, hem kamuya hem de mesleğimize kötülük yapmış oluruz. Gelecekte Starliner’ı 10’uncu kez uçurduğumuzda da görevimiz bugünkü kadar karmaşık ve zor olacak” diyor.", "summary": "NASA'nın iki deneyimli astronotu, Starliner aracındaki teknik arızalar nedeniyle Uluslararası Uzay İstasyonu’nda planlanandan dokuz ay fazla kaldı; SpaceX aracıyla dönüşleri de ertelendi. Astronotlar, olağanüstü koşullarda görevlerini sürdürürken, gelecekte daha uzak ve karmaşık uzay görevlerinde benzer durumların yaşanabileceği uyarısı yapılıyor."}
{"text": "Hindistan'ın 7 Mayıs'ta Pakistan'ı bombalamasının ardından iki ülke arasında son haftalarda artan gerilim zirveye çıktı. Türkiye de bölgenin iki önemli nükleer gücü arasındaki anlaşmazlığı yakından izleyen ve itidal çağrısı yapan ülkeler arasında. Cumhurbaşkanı Recep Tayyip Erdoğan 7 Mayıs'ta Pakistan Başbakanı Şahbaz Şerif ile telefonda görüştü. Anadolu Ajansı, görüşmede Erdoğan'ın Türkiye'nin Pakistan ile dayanışmasını ve gerilimin tırmanmasını önlemek için elinden geleni yapmaya hazır olduğunu, bu konuda diplomatik temasların sürdürüleceğini ifade ettiğini aktardı. Dışişleri Bakanlığı'ndan 7 Mayıs'ta yapılan yazılı açıklamada da \"Hindistan tarafından düzenlenen saldırı topyekûn bir savaş riskini ortaya çıkarmıştır. Bu tür kışkırtıcı adımları ve siviller ile sivil altyapıyı hedef alan saldırıları kınıyoruz\" ifadelerine yer verildi. Açıklamada ayrıca \"Pakistan'ın, 22 Nisan'da gerçekleştirilen terör saldırısının araştırılması yönündeki çağrısını destekliyoruz\" ifadeleri kullanıldı. Böylece bakanlık, Hindistan'ı kınarken Pakistan'ın olayın araştırılması tezine destek vermiş oldu. Hindistan, Pakistan'ı Keşmir'de 22 Nisan'da 26 turistin öldürüldüğü saldırıyı gerçekleştiren militanları desteklemekle suçluyordu. Pakistan ise bu iddiayı reddederek Hindistan'ın saldırıyı \"bahane olarak\" kullanmaya niyetlendiğini öne sürüyordu. Hem Hindistan hem de Pakistan Keşmir bölgesinde hak iddia ediyor. Dışişleri Bakanı Hakan Fidan, 22 Nisan'daki saldırının ardından Pakistan Dışişleri Bakanı Muhammad Ishaq Dar ile iki kez telefonda görüştü. Dışişleri Bakanlığı kaynakları, 26 Nisan ve 7 Mayıs'ta yapılan görüşmelerde Pakistan ile Hindistan arasındaki son gelişmelerin ele alındığı dışında bir bilgi paylaşmadı. Türkiye ile Hindistan arasında bu süreçte bir diplomatik temas olup olmadığı bilinmiyor. Hint basınında son günlerde çıkan haberlerde, Türkiye'den Pakistan'a silah gönderildiğine ilişkin iddialar yer aldı. İletişim Başkanlığı, 28 Nisan'da yaptığı açıklamada bu iddiaları yalanladı. Başkanlık, sadece bir askeri uçağın yakıt ikmali nedeniyle Pakistan'a indiğini kaydetti. Bu makalede X içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. X paylaşımının sonu Ankara'nın Hint yarımadasındaki Müslümanlarla ilişkileri Kurtuluş Savaşı sürecine kadar dayanıyor. Pakistan'ın bağımsızlığını kazandığı 1947 sonrası ise Ankara-İslamabad ilişkileri her açıdan gelişti. Keşmir sorununda Pakistan'ı destekleyen Türkiye, hemen hemen her BM Genel Kurulu toplantısında konuyu gündeme getirmeye özen gösterdi. Pakistan da benzer şekilde Kıbrıs sorunu kapsamında Türkiye'ye en çok destek veren ülkeler arasında yer aldı. Ankara-İslamabad ilişkilerinin en görünür ilerleme gösterdiği alan askeri ve savunma sanayi. İki ülke arasında askeri çerçeve işbirliği anlaşması 2001'de imzalandı. O tarihten bu yana çerçeve anlaşma kapsamında belirlenen eğitim, ortak tatbikatlar gibi birçok alanda yapılan mutabakatlar, askeri işbirliğinin kurumsal altyapısını oluşturdu. Cumhurbaşkanı Recep Tayyip Erdoğan'ın 12-13 Şubat'ta gerçekleştirdiği Pakistan ziyaretinde de ele alınan konuların başında askeri ve savunma sanayi işbirliği geldi. Erdoğan ve Pakistan Başbakanı Şahbaz Şerif 22 Nisan'da Ankara'da yaptıkları görüşmede de savunma sanayi konusunda işbirliğinin derinleştirilmesine karar verdi. Türkiye son dönemde Pakistan'ın hava, deniz ve kara kuvvetlerindeki envanterinin genişletilmesi için önemli projeler gerçekleştiriyor. Pakistan için korvetler inşa eden Türkiye, denizaltıların güncellenmesi sürecine de destek sağlıyor. Pakistan'ın F-16 savaş uçaklarının modernizasyonuna destek veren Türkiye, ayrıca ülkeye ATAK helikopterleri de tedarik ediyor. Stockholm Uluslararası Barış Araştırmaları Enstitüsü (SIPRI) verilerine göre 2020-24 arasında Türkiye'nin silah ihracatının yüzde 10'u bu ülkeye gerçekleşti. Türkiye, küresel ekonomik ağırlığın Batı'dan Doğu'ya kaydığı görüşünden hareketle son dönemde \"Yeniden Asya\" adını verdiği bir açılımla Hindistan'ın da ağırlıklı olarak yer aldığı bu coğrafyaya ilgisini artırdı. Cumhurbaşkanı Erdoğan'ın 2017'de Hindistan'a yaptığı ziyaret önemli bir gelişme olarak görüldü. Türkiye ayrıca BRICS'e katılım niyetlerini daha güçlü verdiği dönemlerde de Hindistan ile ilişkilere dönük sıcak mesajlar vermeye dikkat etti. Erdoğan'ın 2024 yılındaki BM Genel Kurulu toplantısında Keşmir konusunu bu nedenle gündeme getirmediği de iddia edildi. Ancak Keşmir başta olmak üzere jeopolitik gerilimlerde Ankara'nın İslamabad yanlısı politikalarının Hindistan ile ilişkilerin hedeflenen düzeye çıkmasını zorlaştırdığı yorumları yapılıyor.", "summary": "Hindistan’ın 7 Mayıs’taki Pakistan bombardımanı bölgesel tansiyonu yükseltirken, Türkiye itidal çağrısı yaparak Pakistan’a desteğini açıkladı. Türkiye'nin askeri işbirliği Pakistan'la derinleşirken, bu tutum Hindistan ile ilişkilerin gelişmesini zorlaştırıyor."}
{"text": "Dünyanın en büyük iki ekonomisi arasındaki ticaret savaşı sürerken Çinli yetkililer ABD Başkanı Donald Trump'a, karşılıklı gümrük vergilerini \"tamamen iptal etmesi\" çağrısında bulundu. ABD Başkanı Trump, 11 Nisan'da Çin'de imal edilenler de dahil, bazı teknoloji ürünlerinin gümrük vergilerinden muaf tutulacağını açıklamıştı. Ancak Beyaz Saray muafiyet başlığındaki açıklamaları da sürekli güncelliyor. Son açıklamalardan anlaşılan, ABD'nin teknoloji ürünlerine ayrı bir tarife belirleyeceğine işaret ediyor. Trump sosyal medya hesabından, bu kategoriye muafiyet olmadığını yalnızca yeni bir tarife \"sepetine\" ekleneceğini ifade etti. Çin tarafındansa, \"karşılıklı gümrük vergileri uygulamasını tamamen iptal etme, karşılıklı saygı yoluna geri dönme\" çağrısı yapıldı. Çin Devlet Başkanı Şi Cinping Nhan Dan gazetesi için yazdığı bir makalede, \"ticaret ve gümrük vergisi savaşının kazananı olmayacağını, bununla bir yere varılmayacağını\" vurguladı. Şi, 14 Nisan Pazartesi günü, ABD'nin gümrük vergisi hamlesinin ardından bazı stratejik ortaklarıyla bağlarını güçlendirmek için Güneydoğu Asya ziyaretine başlıyor. Çin lideri, Malezya ve Kamboçya'ya gitmeden önce Hanoi'de Vietnamlı liderlerle bir araya geliyor. Trump geçtiğimiz haftanın son günlerinde, ticaret yaptığı ülkelere uygulanması planlanan gümrük vergilerine 90 günlük ara verdiğini açıklamış, fakat Çin'den ithal edilen ürünlere uygulanan vergileri %145'e yükseltmişti. Gümrük vergilerinin iPhone'ların ABD'deki satış fiyatını üç katına çıkarabileceği tahmin ediliyordu. Küresel teknoloji pazarı araştırma şirketi Counterpoint'e göre, Apple'ın ABD'de satmayı planladığı iPhone'ların yüzde 80'i Çin'de üretiliyor. Trump 11 Nisan'da gümrük vergilerinde akıllı telefonlar, bilgisayarlar ve yarı iletkenleri kapsayan teknoloji muafiyetleri açıkladı. Bu teknoloji devleri ve gümrük vergileri nedeniyle cihaz fiyatlarının hızla artacağından endişe eden tüketiciler için umut oldu. ABD Ticaret Temsilcisi Jamieson Greer 13 Nisan'da CBS'de yayımlanan Face the Nation programına katıldı. Yetkiliye, Trump'ın Çinli mevkidaşı Şi Cinping ile görüşmek için herhangi bir planı olup olmadığı soruldu. Greer \"Şu anda böyle bir planımız yok\" dedi. Trump, Nisan ayı başında Çin'den ithal edilen ürünlere % 34 oranında gümrük vergisi getirmiş, daha sonra bu oranı toplan % 104'e ve ardından %145'e yükseltmişti. Çin, Washington'an hamlelerine misilleme olarak gümrük vergilerinde ABD mallarına % 34'lük vergi koyduktan sonra bu oranı önce % 84'e, ardından da %125 oranına yükseltti. Çin Ticaret Bakanlığı, ABD'nin \"bir gümrük vergisi savaşı ya da ticaret savaşını kışkırtmakta ısrar etmesi\" durumunda \"sonuna kadar mücadele edeceklerini\" vurguladı. Beyaz Saray, gümrük vergilerini diğer ülkelerden daha elverişli ticaret anlaşmaları elde etmek için bir müzakere taktiği olarak kullandığını savunuyor. Trump, politikasının küresel ticaret sistemindeki adaletsizliği gidereceğini ve istihdam ile üretimi ABD'ye geri getireceğini vurguluyor. Ancak müdahaleleri borsada büyük dalgalanmalara yol açtı ve küresel ticarette bir azalma korkularını artırdı. Bu durumun istihdama ve ülke ekonomilerine zincirleme etkisi olabilir. Trump ticaret savaşının gerekçesi olarak iki ülke arasındaki ticaret açığını gösteriyor. Geçen yıl ABD, Çin'den 440 milyar dolar değerinde mal ithal ederken Çin ise ABD'den 145 milyar dolar mal satın aldı. Bazı uzmanlar küresel ticaret savaşı karşısında resesyon kaygısını dile getiriyordu. ABD Başkanı, 2 Nisan'da imzaladığı kararla 185 ülkeye yeni gümrük vergisi tarifeleri getirdi. Tarifeler kapsamında, ABD'nin ithal ettiği mallara yüzde 10 ila 50 arasında değişen gümrük vergileri uygulanacak. ABD'nin yüzde en fazla gümrük vergisi uyguladığı ülke listesinin başında Çin, Vietnam, Tayland ve Japonya gibi Asya ülkeleri geliyor. Aralarında Türkiye'nin de olduğu bazı ülkelere ise yüzde 10 gümrük vergisi uygulanacaktı. Bu haber, BBC gazetecileri tarafından hazırlandı ve kontrol edildi. Bir pilot proje kapsamında çevirisinde yapay zekadan da faydalanıldı.", "summary": "Çin, ABD Başkanı Trump'a karşılıklı gümrük vergilerinin tamamen kaldırılması çağrısı yaparken, Trump Çin'e yönelik vergileri %145'e kadar yükseltti. Gümrük savaşının küresel ticaret ve teknoloji ürünleri fiyatları üzerindeki etkisi büyürken, Şi Cinping diplomatik destek arayışıyla Güneydoğu Asya turuna çıkıyor."}
{"text": "Kuzey Kore yönetimi, askerlerinin Ukrayna'ya karşı Rus ordusuyla birlikte savaştığını ilk defa kabul etti. Devlet ajansı KCNA'nın haberine göre Kuzey Kore ordusu bu askerlerin, Rusya'nın Kursk bölgesini \"tamamen özgürleştirmesinde\" rolü olduğunu savundu. Askerlerin Kuzey Kore lideri Kim Jong Un'un emriyle, iki ülke arasındaki müşterek savunma anlaşması kapsamında gönderildiği belirtilirken, Kim'in \"Adalet için savaşanların hepsi birer kahramandır ve anavatanın onurunun temsilcileridir\" ifadelerine de yer verildi. Bu açıklama Rusya'nın, saflarında Kuzey Koreli askerlerin savaştığını kabul etmesinden günler sonra geldi. Rusya Genelkurmay Başkanı Valery Gerasimov geçen hafta, Kuzey Koreli askerlerin \"kahramanlığını\" överek aylar süren spekülasyonlardan sonra bu konudaki resmi açıklamayı yapan ilk Rus yetkili olmuştu. Buna yanıt veren ABD ise savaşın devam etmesinin sorumluluğunu artık Rusya'nın yanı sıra Kuzey Kore'nin de üstlenmesi gerekeceğini söylemişti. Rusya ve Kuzey Kore, Ukrayna'nın geçen yıl işgal ettiği Rusya'daki Kursk bölgesinin kontrolünün tamamen Rusya'ya geri geçtiğini iddia etse de Ukrayna bunu reddediyor. BBC'ye bilgi veren Batılı yetkililer, Kuzey Kore'nin Rusya'ya gönderdiği 11 bin askerden en az 1.000'inin üç ayda öldürüldüğünü düşünüyor. Ukraynalı üst düzey yetkililer, Kuzey Kore askerlerinin Ukrayna birliklerine karşı savaştığını ilk olarak Ekim 2024'te açıklamıştı. Ukrayna Savunma Bakanı Rüstem Umerov, Güney Kore yayın kuruluşu KBS’ye verdiği röportajda “küçük bir grup” Kuzey Kore askerine saldırı düzenlendiğini belirtmişti. Batı’nın Kuzey Kore askerlerine karşı tepkisiz kalmasını geçmişte eleştiren Ukrayna Devlet Başkanı Volodimir Zelenskiy, “Kuzey Kore ile yaşanan bu ilk çatışmaların dünyada yeni bir istikrarsızlık dönemini başlattığını” söylemişti. Seul’dan yapılan açıklamada ise “[iki tarafın] askerleri arasında yakın menzilde çatışma gerçekleşmediğine inanıldığı” ancak “cephe hattı yakınlarında” az sayıda Kuzey Kore askerini içeren bir “olay” yaşandığı ifade edilmişti. Kiev, Rusya’nın Ukrayna askerlerinin kontrolündeki Kursk sınır bölgesinde 11 bin Kuzey Kore askerinin konumlandığını tahmin ettiğini açıklamıştı. NATO, 18 Ekim'de Kuzey Kore birliklerinin Rusya’nın savaşına dahil olduğuna dair kanıt bulduklarını ilk kez kamuoyuyla paylaşmıştı. Ukrayna’nın Ulusal Güvenlik Konseyi Üyesi Andriy Kovalenko o dönem yaptığı Telegram paylaşımında ilk defa Kuzey Kore’nin “askeri birliklerine Kursk’ta ilk defa ateş açıldığını” açıklamıştı. Rüstem Umerov da bu bilgiyi KBS’ye verdiği röportajda teyit etmiş, “kayda değer sayıda” Kuzey Kore askerinin çatışmaya katılmasını beklediğini söylemiş ve öte yandan o ana kadar \"geniş çaplı bir etkileşim değil, yalnızca küçük temaslar” yaşandığını belirtmişti. Umerov, birçok Kuzey Kore askerinin hala eğitimde olduğunu eklemişti: “Üzerlerinde Rus üniformaları var, taktik eğitimi görüyorlar ve Rus ordusunun çeşitli komutaları tarafından cephelere sevk ediliyorlar.\" Ukrayna'nın Savunma Bakanı o dönem yaklaşık 3 bin askerden oluşan beş askeri birliğin savaş alanının çeşitli noktalarına sevk edilmesinin olası olduğunu belirtmişti. Zelenskiy ise bunun ardından yaptığı konuşmada Ukrayna’ya, “tüm dünya ile birlikte Rusya’nın savaşı genişletmeye yönelik bu adımını, hem Rusya hem de Kuzey Kore için, başarısız kılmaya yönelik her şeyi yapma” çağrısında bulunmuştu. Bu haberler Güney Kore’de de endişe yaratmış ve iki taraf arasındaki gerilimi tırmandırmıştı. Ekim 2024'te Seul, Kuzey Kore askerlerinin Ukrayna’dan “derhal çekilmesini” sağlama amacıyla Rusya büyükelçisini bakanlığa çağırmıştı. Güney Kore aynı zamanda, Ukrayna’ya bizzat silah tedarik etmeyi değerlendirdiği uyarısında bulunmuştu. Analistler ise Pyongyang’ın, askeri birliklerinin karşılığında para alabileceğini ya da Rusya’nın askeri teknolojilerine erişim sağlayabileceğini söylemişti.", "summary": "Kuzey Kore, askerlerinin Ukrayna'daki savaşta Rusya'yla birlikte savaştığını ilk kez resmen kabul etti; açıklamada askerlerin Kim Jong Un'un emriyle gönderildiği belirtildi. Batılı kaynaklara göre, bu birliklerden en az 1.000 asker üç ayda öldü ve bu gelişme, bölgesel istikrar açısından uluslararası endişeleri artırdı."}
{"text": "ATLANTIC PRODUCTIONS/MAGELLAN Titanik enkazının dijital taraması üzerinde yapılan detaylı analiz, tarihin en ünlü deniz kazasındaki son saatlere ilişkin yeni bir bakış açısı ortaya koydu. 1912 yılında bir buzdağına çarparak batan gemide 1500 yolcu hayatını kaybetti. Enkazın üç boyutlu kopyası, batış sırasında ikiye bölünen gemideki dehşeti de gösteriyor. Örneğin, kazan dairesine ilişkin elde edilenler, görgü tanıklarının anlattıklarını doğruluyor. Tanıklar, geminin ışıklarını açık tutmak için mühendislerin sonuna kadar çalıştığını aktarmıştı. Oluşturulan bilgisayar simülasyonu, gövdede oluşan A4 kağıdı büyüklüğündeki deliklerin geminin batmasına yol açtığını gösteriyor. Titanik batığı uzmanı Parks Stephenson, \"Felaketten hayatta kalan son görgü tanığı Titanik ve onun daha anlatacakları var\" diyor. Batık üzerindeki bu araştırma, National Geographic ve Atlantic Productions yapımı bir belgesel için yapıldı. Atlas Okyanusu'nun soğuk sularında 3 bin 800 metre derinlikte yatan enkaz, su altı robotları kullanılarak haritalandı. Her açıdan çekilen 700 binden fazla görüntü kullanılarak enkazın \"dijital ikizi\" oluşturuldu. Enkazın büyüklüğü ve bu derinlikteki karanlık deniz araçlarına dahi sınırlı bir resim veriyordu. Buna karşın tarayıcılar, dev batığın tam görünümünü ilk kez ortaya koydu. Titanik'in devasa pruvası, gemi halen yolculuğuna devam ediyormuş gibi dik duruyor. Ancak 600 metre mesafedeki kıç bölümü enkazı, parçalanmış bir metal yığını olarak deniz tabanında yatıyor. Buradaki hasar, geminin batış sırasında ikiye bölünmesi ve sonra deniz tabanına çarpmasıyla oluştu. ATLANTIC PRODUCTIONS/MAGELLAN Yeni haritalama teknolojisi batığın araştırılması noktasında yepyeni bir pencere yarattı. Parks Stephenson, gördüğü manzara için, \"Bir suç mahalline benziyor. Kanıtların ne olduğunu, nerede bulunduklarını dikkate alarak değerlendirmeliyiz\" diyor ve ekliyor: \"Enkazın tamamının, kapsamlı bir görünümüne sahip olmak, burada ne olduğunu anlamak için çok önemli.\" Elde edilen üç boyutlu görüntülerden biri, kamara pencerelerinden birinde, büyük ihtimalle buzdağı çarpmasına bağlı hasarı gösteriyor. Bu, çarpışma sırasında bazı kabinlere buz parçası girdiğine dair görgü tanığı anlatımlarıyla örtüşüyor. ATLANTIC PRODUCTIONS/MAGELLAN Uzmanlar Titanik'in devasa kazan dairelerinden bir tanesini de inceleyebildi. Bu kazan dairesi, geminin ikiye bölündüğü noktada olması nedeniyle kolayca tespit edildi. Kurtulan yolcular, Titanik dalgaların arasında karanlığa doğru yok olurken ışıklarının hala yandığını anlatıyordu. Üç boyutlu görseller, kazanların bazılarının içbükey olduğunu gösteriyor ki bu da suya batırıldıklarında hala çalıştıklarının kanıtı. Kıç güvertesinde, açık konumda olduğu anlaşılan bir vana da keşfedildi. Bu da buharla çalışan elektrik sistemine akışın sürdüğünü ortaya koydu. Joseph Bell liderliğindeki mühendisler ve kazan dairesi çalışanları, fırınlara kömür atarak ışıkları açık tutmak için geride kaldı. BBC'ye konuşan Titanik uzmanı Parks Stephenson, felakette kazan dairesinde olan herkesin öldüğünü ancak onların kahramanlığının birçok hayat kurtardığına işaret ediyor. \"Işıkları ve elektriği son ana kadar çalışır durumda tutarak mürettebata cankurtaran botlarını zifiri karanlıkta değil, az da olsa aydınlıkta güvenli bir şekilde suya indirmeleri için zaman tanıdılar. \"Oluşabilecek kaosu mümkün olduğu kadar engellediler. Tüm bunları, geminin kıç tarafında bulunan açık buhar vanası sembolize ediyor\" ATLANTIC PRODUCTIONS/MAGELLAN Bunlara ek olarak bir bilgisayar simülasyonu da batışa ilişkin araştırmayı zenginleştiriyor. Bu modelleme, geminin inşa planları, kaza anındaki hızı, yönü ve konumu üzerinden, buzdağına çarptığında oluşan hasarı tespit etmeye çalıştı. Araştırmanın direktörü olan Londra'daki University College'dan Profesör Jeom-Kee Paik, \"Titanik'in batışını canlandırmak için gelişmiş matematiksel algoritmalar, modellemeler ve süper bilgisayarları kullandık\" diyor. Simülasyon, geminin buzdağına hafifçe vurmasına karşın, gövdede çizgi halinde uzanan bir dizi delik yarattığını gösteriyor. Titanik, su geçirmez bölmelerinden dördüne su dolsa dahi batmayacak şekilde tasarlanmıştı. Ancak simülasyon, buzdağının yarattığı hasarının altı bölmeye yayıldığını gösteriyor. JEOM KEE-PAIK/ UNIVERSITY COLLEGE LONDON Newcastle Üniversitesi'nde gemi mimarisi alanında çalışan bir akademisyen olan Simon Benson, Titanik'in sonunu \"kağıt parçası büyüklüğündeki deliklerin belirlediğini\" söylüyor. Simon Benson, \"Ancak sorun şu ki, bu küçük delikler gemi boyunca uzanıyordu. Bu yüzden su, yavaş yavaş ama istikrarlı şekilde tüm bu bölmelere girdi. Sonunda üst taraftaki kompartmanlara ulaştı ve gemi battı\" dedi. Pruvanın alt kısmı deniz yatağının altında gizli olduğu için buradaki hasar dijital taramayla görüntülenemedi. Geminin yolcularının yaşadığı trajedi de halen belirgin. Yapılan tarama, yolculara ait kişisel eşyaların deniz tabanına dağılmış durumda olduğunu gösteriyor. Araştırma, 1912'deki o soğuk gece hakkında yeni ipuçları sağladı. Ancak uzmanların üç boyutlu kopyanın her ayrıntısını tam olarak incelemesi yıllar alacak. Parks Stephenson, \"Bize sırlarını azar azar veriyor. Her seferinde daha fazlasını istememize neden oluyor\" diyor.", "summary": "Yeni dijital taramalar ve bilgisayar simülasyonları, Titanik'in batışına dair önemli bulgular ortaya koydu: gemi, gövdesinde A4 kâğıdı boyutunda ama uzunlamasına uzanan delikler nedeniyle batarken, mühendisler ışıkların açık kalması için son ana kadar çalıştı. Bu çalışmalar, felaket gecesinin karanlığında cankurtaran botlarının güvenle indirilmesini sağlayarak yüzlerce hayatın kurtulmasına katkı sağladı."}
{"text": "Türkiye ve İsrail arasında son haftalarda artan gerilimin sıcak bir çatışmaya dönmemesi için devreye giren ülkeler arasında Azerbaycan ön plana çıktı. Türk ve İsrailli yetkililer, Suriye'de çatışmasızlık mekanizması kurulması için ilk görüşmeyi Azerbaycan'ın ev sahipliğinde Bakü'de gerçekleştirdi. Azerbaycan Cumhurbaşkanı İlham Aliyev, her iki ülkeyle çok iyi ilişkileri olduğunu ve Türkiye-İsrail normalleşmesi için çalışmaya devam edeceklerini kaydetti. Aliyev ve Cumhurbaşkanı Recep Tayyip Erdoğan'ın 11 Nisan'da Antalya'da yapacakları görüşmede de İsrail ile ilişkilerin ele alınması öngörülüyor. Türkiye ve İsrail arasında Suriye'den kaynaklanan gerilimin düşürülmesi için iki taraf arasında teknik görüşmelerin yapıldığını ilk açıklayan yetkili Dışişleri Bakanı Hakan Fidan oldu. Fidan, 9 Nisan'da CNN Türk'e yaptığı açıklamada, Suriye topraklarında birden fazla ülkenin silahlı kuvvetlerinin hareketlilik içinde olduğunu, buna Türkiye ve İsrail'in de dahil olduğunu anımsattı ve ekledi: \"Suriye'de birtakım operasyonlar yaparken -gerek havadan gerek başka türlü- o bölgede uçak uçuran İsrail ile belli bir noktada çatışmasızlık mekanizması tıpkı Amerikalılar ve Ruslarla yaptığımız gibi olması gerekiyor.\" İsrailli ve Türk yetkililerin gerek duyulduğunda teknik görüşmeler gerçekleştirdiğini ancak bunun mekanizmaya dönüşmesi gerektiğini söyleyen Fidan, bu diyaloğun \"normalleşme\" olarak algılanmaması gerektiğini kayda geçirdi. Fidan, aynı röportajda Türkiye'nin İsrail'le Suriye'de bir çatışma içine girmek istemediğini kaydetti ve \"Biz, bize saldırmayan hiçbir ülkeye açıktan saldırmayız\" ifadelerini kullandı. İsrail'le görüşmeleri somut bir şekilde açıklayan ise Milli Savunma Bakanlığı kaynakları oldu. Haftalık bilgilendirme toplantısında konuyla ilgili soruları yanıtlayan kaynaklar, \"Suriye'de istenmeyen olayların yaşanmaması için bir çatışmasızlık mekanizması kurulması konusunda [9 Nisan'da] Azerbaycan'da ilk teknik görüşme yapılmıştır. Çatışmasızlık mekanizmasının kurulması için çalışmalara devam edilecektir\" bilgisini verdi. Türk kaynakların \"istenmeyen olaylar\" olarak tanımladıkları sürecin ilk işareti 2 Nisan'da İsrail'in Türk Silahlı Kuvvetleri'nin (TSK) üs olarak kullanmak için yerleşmeyi düşündüğü önemli askeri tesislere hava saldırısı düzenlemesiyle gerçekleşmişti. 2011'de başlayan Suriye iç savaşı, 2014'ten itibaren birçok ülke silahlı kuvvetlerinin değişik nedenlerle bu ülkede askeri varlık bulundurmasına ve operasyon yapmasına sahne oldu. ABD liderliğinde bazı Batılı güçler, 2014'ten bu yana IŞİD ile mücadele için Suriye'ye geldi. Rusya ve İran ise 2015'te Esad yönetimini ayakta tutmak için bu ülkeye asker gönderdi ve üsler kurdu. Türkiye de 2016'dan itibaren terör örgütü olarak tanımladığı Halkın Savunma Birlikleri (YPG) ve IŞİD ile mücadele için sınır ötesi operasyonlar düzenledi ve kuzey Suriye'de geniş askeri varlıklar bulundurdu. Türkiye, Fırat'ın hem doğusunda hem de batısında gerçekleştirdiği operasyonların diğer ülkelerle sorun yaratmaması için çatışmasızlık mekanizmaları oluşturdu. Dışişleri Bakanı Fidan, bu konudaki bilgi verirken, \"Suriye'de, Ruslarla bu çok yoğun çalıştırılmıştır. Rusların daha etkin olduğu dönemde Amerikalılarla daha sonra İranlılarla çatışmasızlık mekanizmamız vardı. Şimdi bu mekanizmaya aslında bir noktada İsrail'in de eklenmesi gerekiyor. Bunu temin edici teknik düzeyde temasların olması normal\" değerlendirmesini yaptı. Türkiye'nin söz konusu ülkelerle kurduğu mekanizma, tarafların askeri birimleri arasında doğrudan temas kurulması, askeri harekatlar öncesinde koordinatların paylaşımı yoluyla önceden bilgi verilmesi gibi metotları içeriyor. Türkiye ile Rusya arasında 2020'de yaşanan ve İdlib bölgesinde 34 Türk askerinin ölümüne neden olan olaydan sonra kapsamlı bir çatışmasızlık mekanizması üzerinde uzlaşmıştı. Türkiye, ABD ile de özellikle Fırat'ın doğusunda kalan bölgelerde YPG'ye dönük operasyonlarda Amerikan askerlerinin zarar görmemesi için bir mekanizmayı devreye sokmuştu. İsrail ile kurulması öngörülen mekanizmanın modaliteleri hakkında henüz ayrıntılı bilgi verilmedi ancak Bakü'de başlatılan sürecin her iki tarafın iradesiyle devam ettiği kaydediliyor. Türkiye ve İsrail, 7 Ekim 2023'te başlayan İsrail-Hamas savaşı nedeniyle diplomatik teması büyük ölçüde kesti. Tarafların istihbarat örgütlerinin iki tarafı da ilgilendiren bazı süreçlerde iletişim kurdukları biliniyor. Kurulması durumunda çatışmasızlık mekanizması Türkiye-İsrail arasında 7 Ekim 2023 sonrasında yaşama geçirilmiş ilk diyalog zemini olacak. Türkiye ile İsrail arasında başlayan sürecin önemli sürprizlerinden biri görüşmelerin Azerbaycan arabuluculuğunda Bakü'de gerçekleşmiş olması. Bu gelişmenin ABD Başkanı Donald Trump'ın hafta başında Beyaz Saray'da görüştüğü İsrail Başbakanı Benjamin Netanyahu'ya Türkiye ile sorunların çözülmesi için devreye girmeyi teklif etmesinden günler sonrasında gelmesi ayrıca dikkat çekti. Azerbaycan da ABD gibi her iki ülkeyle de yakın ilişkisi olan bir ülke. Azerbaycan'ın Türkiye ile ilişkisi her iki tarafın da tanımladığı şekliyle \"bir millet, iki devlet\" anlayışına dayanıyor. Ankara-Bakü ilişkileri, Azerbaycan'ın Dağlık Karabağ'daki topraklarını Ermenistan'dan geri alması için yürüttüğü savaş sonrası \"stratejik müttefik\" düzeyine çıkarıldı. Azerbaycan ve İsrail ilişkisi de her iki taraf için kritik önemde ve stratejik amaçlar içeriyor. Bakü ve Tel Aviv yönetimleri, güvenlik ve savunma sanayi işbirliğinde son 20 senede büyük ilerleme gösterdiler. Azerbaycan'ın İran'a sınırı olan bir ülke olması İsrail açısından büyük önem taşıyor. Azerbaycan'ın Türkiye ve İsrail arasında başlatılan bu süreçte rol oynaması bu açılardan dikkat çeken bir unsur. Azerbaycan Cumhurbaşkanı İlham Aliyev, Bakü'de 9 Nisan'da düzenlenen \"Yeni Dünya Düzenine Doğru\" forumunda yaptığı konuşmada, Türkiye ve İsrail arasındaki gerginlikten rahatsız olduklarını belirtirken, iki ülke arasında bunalımın çıktığı ilk günlerden bu yana arabuluculuk yaptıklarını ancak bunu duyurmamayı tercih ettiklerini söyledi. Aliyev, son günlerdeki gerilimin de kaygı verici olduğunu kaydederken \"Yardımcı olmak için elimizden geleni yapacağız. Şimdiki aşamada bundan fazlasını söylemem doğru olmaz. Türkiye ile İsrail arasındaki ilk arabuluculuğumuzda açıklama yapmadık. Bugün de benzer süreçler devam ediyor\" ifadelerini kullandı. Türkiye-İsrail ilişkilerinin kötü olmasının Azerbaycan dahil tüm dünyanın aleyhine olduğunu anlatan Aliyev, Türkiye-İsrail normalleşmesi için \"Bu süreç durmamalıdır ve Azerbaycan, burada arabuluculuk yapmak için elinden geleni yapıyor\" dedi.", "summary": "Türkiye ve İsrail arasında Suriye kaynaklı gerilimi azaltmak amacıyla Azerbaycan'ın arabuluculuğunda Bakü'de çatışmasızlık mekanizması kurmak için ilk teknik görüşme yapıldı. Dışişleri Bakanı Hakan Fidan sürecin \"normalleşme\" olmadığını vurgularken, Azerbaycan Cumhurbaşkanı Aliyev arabuluculuk faaliyetlerinin sürdüğünü ve bu sürecin durmaması gerektiğini söyledi."}
{"text": "Kulak kiri, turuncu ve yapışkan yapısıyla hoş bir sohbette muhtemelen konuşmak isteyeceğiniz son şey… Ancak kanser, kalp hastalıkları ve tip 2 diyabet gibi metabolik rahatsızlıklar hakkında bilgi edinmek isteyen bilim insanlarının dikkatini giderek daha fazla çekiyor. Bu yapışkan maddenin bilimsel adı serumen ve dış kulak yolunu çevreleyen iki tür bezin, seruminöz ve sebase bezlerinin salgılarının bir karışımı. Ortaya çıkan bu karışım; kıl, ölü deri hücreleri ve diğer vücut kalıntılarıyla birleşerek bilinen mumsu kıvamına ulaşıyor. Kulakta oluşan bu madde, yürüyen banta benzetebileceğimiz türden bir sistemle dış kulağa doğru taşınıyor ve cilt hücrelerine tutunarak her gün yaklaşık milimetrenin yirmide biri kadar bir hızla ilerliyor. Kulak kirinin asıl işlevi hala tam olarak bilinmiyor. Ancak en olası işlevi, kulak yolunu temiz ve nemli tutmak olabilir. Bunun yanı sıra, bakteri, mantar ve hatta böcekler gibi istenmeyen misafirlerin kafamıza girmesini engelleyen etkili bir tuzak görevi görüyor. Çirkin görüntülü kulak kiri, araştırmalarda vücut sıvıları arasında pek ilgi görmedi. Ancak bu durum, yapılan şaşırtıcı bilimsel keşiflerle değişmeye başlıyor. EMMANUEL LAFONT/ BBC Kulak kiri kişi hakkında önemli ve önemsiz pek çok bilgi sunabilir. Örneğin, Avrupa veya Afrika kökenli kişilerin büyük çoğunluğunun sarı-turuncu renkli, yapışkan \"ıslak\" kulak kiri var. Ancak Doğu Asya kökenlilerin yüzde 95'i \"kuru\" ve gri kulak kirine sahip. Bu fark, ABCC11 adlı bir genin kontrolünde gerçekleşiyor. Aynı gen, koltuk altı kokusunda da rol oynuyor. Hatta bu genin belirli bir versiyonuna sahip olan (çoğunlukla kuru kulak kirine sahip) insanların yaklaşık yüzde 2'sinin hiç koltuk altı kokusu olmayabiliyor. Ancak en ilginç keşifler, kulak kirinin sağlık hakkında neler anlatabileceğiyle ilgili. 1971 yılında, California Üniversitesi'nden Nicholas L. Petrakis, ıslak kulak kirine sahip Amerikalı, Afrika kökenli Amerikalı ve Alman kadınların meme kanserinden ölüm oranlarının, kuru kulak kirine sahip Japon ve Tayvanlı kadınlara göre yaklaşık dört kat daha yüksek olduğunu keşfetti. 2010 yılında Tokyo Teknoloji Enstitüsü araştırmacıları, meme kanseri olan Japon kadınlarda ıslak kulak kiri genine sahip olma olasılığının sağlıklı kadınlara göre yüzde 77 daha fazla olduğunu buldu. Yine de bu bulgu tartışmalı; Almanya, Avustralya ve İtalya'da yapılan büyük ölçekli çalışmalar bu iki kulak kiri türü arasında meme kanseri riski farkı bulamadı. Ancak bu ülkelerde kuru kulak kirine sahip insan sayısı oldukça az. Bazı hastalıklarla kulak kirinde bulunan maddeler arasında daha güçlü bağlantılar da mevcut. Akçaağaç şurubu idrar hastalığı (maple syrup urine disease) gibi nadir genetik bozukluklarda, idrar ve kan belirgin bir şekilde tatlı kokar. Bu kokunun sebebi olan sotolon adlı molekül, hastaların kulak kirinde de tespit edilebiliyor. Yani, bu hastalığın tanısı sadece kulak kirinden örnek alarak konulabiliyor Louisiana Eyalet Üniversitesi'nden çevre kimyacısı Rabi Ann Musah'a göre, \"Yeni doğan bir bebeğin kulağından yayılan bu tatlı koku, 12 saat içinde hastalığın varlığını gösterebilir\" diyor. Covid-19 da zaman zaman kulak kirinde tespit edilebiliyor. Aynı zamanda bir kişinin tip 1 veya tip 2 diyabeti olup olmadığı da kulak kirinden anlaşılabiliyor. Erken araştırmalar, bazı kalp hastalıklarının da kulak kirinden tespit edilebileceğini gösteriyor. Ancak şu an bu tür durumlar için kan testleri daha pratik. EMMANUEL LAFONT/ BBC Musah'ın ilgilendiği bir başka hastalık ise Ménière hastalığı. Bu hastalık baş dönmesi, mide bulantısı ve işitme kaybına yol açıyor. Musah ve ekibi, Ménière hastalığı olan bireylerin kulak kirinde üç farklı yağ asidinin sağlıklı bireylere göre çok daha düşük seviyede olduğunu keşfetti. Bu bulgu, hastalığın hızlı teşhisini mümkün kılabiliyor. \"Kulak kiri özellikle nadir ve teşhisi zor hastalıklar için büyük umut vadediyor,\" diyen Musah'a göre kan, idrar veya beyin omurilik sıvısıyla teşhisi uzun süren hastalıkları tanımak için kulak kirini incelemek yeni bir yol olabilir. Peki kulak kirini bu kadar önemli yapan nedir? Cevap: Metabolizma. Brezilya'daki Goiás Federal Üniversitesi'nden kimya profesörü Nelson Roberto Antoniosi Filho'ya göre, \"Birçok hastalık metabolik kökenli. Örneğin diyabet, kanser, Parkinson ve Alzheimer.\" Bu hastalıklarda hücre içindeki mitokondriler farklı çalışmaya başlar; yeni maddeler üretir veya bazılarını üretmeyi bırakırlar. Kulak kiri, bu kimyasal değişiklikleri diğer vücut sıvılarına göre daha iyi yansıtır çünkü yavaş birikerek zamanla bir \"metabolik arşiv\" oluşturur. ABD Philadelphia'daki Monell Kimyasal Duyular Merkezi'nde kimyasal ekolojist Bruce Kimball da bu fikri destekliyor: \"Kulak kiri zaman içinde birikir ve böylece metabolizmadaki uzun vadeli değişiklikleri yakalamak için ideal bir ortam oluşturur.\" Antoniosi Filho ve ekibi bu anlayışı kullanarak \"cerumenogram\" adlı bir teşhis aracı geliştirdi. 2019'da yapılan bir çalışmada, lenfoma, karsinom veya lösemi teşhisi konmuş 52 kanser hastasından ve 50 sağlıklı kişiden kulak kiri örnekleri alındı. Bu örneklerde uçucu organik bileşikler (VOC'ler) analiz edildi ve 27 molekülden oluşan bir \"kanser izi\" keşfedildi. Sonuç olarak bu 27 molekül sayesinde, bir kişinin kanser olup olmadığı yüzde 100 doğrulukla tahmin edilebildi. Moleküllerin kanser hücrelerinin ortak metabolizmasından kaynaklanması nedeniyle hangi tür kanser olduğu ayırt edilemedi. Araştırma grubu şimdi, yalnızca kanser hücrelerinin metabolizması tarafından üretilen daha az sayıda moleküle odaklanıyor. EMMANUEL LAFONT/ BBC Yayımlanmamış yeni çalışmalara göre, bu yöntem kanser öncesi hücre değişimlerini de tespit edebiliyor. Antoniosi Filho, \"Birçok kanser türünde birinci evrede teşhis halinde yüzde 90'a varan tedavi başarısı görülüyor. Bu nedenle, kanser öncesi aşamaların teşhisi başarı oranını daha da artırabilir\" diyor. Araştırmacılar, Parkinson ve Alzheimer gibi nörodejeneratif hastalıkların da erken belirtilerinin kulak kirinden tespit edilip edilemeyeceğini araştırıyor. Brezilya'daki Amaral Carvalho Hastanesi, cerumenogramı kanser tedavisi için teşhis ve izleme aracı olarak kullanmaya başlamış durumda. Musah ise Ménière hastalığını teşhis etmek için tıpkı Covid-19 testleri gibi kullanılabilecek bir evde test kiti geliştirmeyi hedefliyor. Musah, normal, sağlıklı kulak kirinin kimyasal yapısını daha iyi anlamak gerektiğini söylüyor. Ancak hedefi, bir gün kulak kirinin tıpkı kan gibi hastanelerde rutin olarak analiz edilmesi. Musah, \"Yağ açısından çok zengin olan kulak kiri, yağ metabolizması bozukluklarına bağlı hastalıklar için mükemmel bir test maddesi\" diye ekliyor. Özel olarak kulak kiri üzerinde çalışmayan ancak biyolojik molekülleri analiz eden Manchester Üniversitesi'nden kimyager ve kütle spektrometresi uzmanı Prof. Perdita Barran da bu görüşü destekliyor: \"Kanda bulduğunuz bileşikler genelde suda çözünür. Ancak kulak kiri yağ bazlıdır ve bu nedenle yağlarda meydana gelen ilk değişimleri görmek için eşsiz bir örnek olabilir.\"", "summary": "Kulak kiri, içerdiği metabolik izler sayesinde diyabet, kanser ve nörolojik hastalıklar gibi rahatsızlıkların erken teşhisi için umut vadeden bir biyolojik örnek olarak görülmeye başlandı. Araştırmalar, kulak kirinin zamanla birikerek \"metabolik arşiv\" görevi gördüğünü ve bazı hastalıklara özgü kimyasal değişimleri diğer vücut sıvılarından daha iyi yansıttığını gösteriyor."}
{"text": "Abby Vu ilk defa estetik ameliyat olduğunda henüz 14 yaşındaydı. Bir hastalık nedeniyle hormon tedavisi gören Abby'nin kilosu iki ay içinde 42 kilogramdan 62'ye çıktı. Bu değişim drama öğretmeninin de gözünden kaçmamıştı. Abby o sırada tiyatro sınavlarına hazırlanıyordu. \"Öğretmenim 'Sen bizim yıldızımızdın ama şimdi çok şişmansın. Ya pes et ya da hızla kilo ver' dedi\" diye hatırlıyor. Bunun üzerine Abby'nin annesi devreye girmiş ve onu göbeğindeki ve bacaklarındaki yağları aldırmak için liposuction (ameliyatla yağ aldırma) operasyonuna götürmüştü. Abby klinikte, üzerinde hastane önlüğüyle endişeli bir şekilde ameliyatı beklerken annesinin \"Sadece cesur ol ve içeri gir. Dışarı çıktığında güzelleşeceksin\" dediğini hatırlıyor. Ameliyat travmatikti. Abby'ye sadece kısmi anestezi uygulanmış ve ameliyat boyunca bilinci açık kalmıştı. \"Vücudumdan ne kadar yağ çekildiğini ve ne kadar kan kaybettiğimi görebiliyordum\" diyor. ABBY WU Şimdi 35 yaşında olan Abby, yarım milyon dolara mal olan 100'den fazla prosedür geçirdi. Pekin'in merkezinde bir güzellik kliniğinin ortağı ve Çin'in plastik cerrahi patlamasının en tanınmış yüzlerinden biri oldu. Ancak ameliyatların fiziksel bir bedeli vardı. Pekin'deki lüks dubleks dairesinde bir aynanın önünde, son yüz inceltme enjeksiyonundan kaynaklanan morluklara hafifçe kapatıcı sürüyor. Geçirdiği üç çene küçültme ameliyatında çok fazla kemik törpülenmesinden sonra yüzünün \"daha sıkı ve daha az tombul\" görünmesine yardımcı olmak için her ay geçirdiği bir prosedür bu. Ancak ameliyatlardan pişman olmadığını söylüyor ve annesinin yıllar önce doğru kararı verdiğine inanıyor: \"Ameliyat işe yaradı. Günden güne kendime daha çok güvenir ve daha mutlu hisseder oldum. Annemin doğru kararı verdiğini düşünüyorum.\" ABBY WU Bir zamanlar tabu olarak görülen plastik cerrahi, Çin'de son 20 yılda artan gelirler ve büyük ölçüde sosyal medya tarafından yönlendirilen toplumsal tutumlardaki değişimlerle popülerlik kazandı. Her yıl 20 milyon civarında Çinli kozmetik prosedürler için ödeme yapıyor. Ameliyat olmak isteyenlerin büyük çoğunluğunu genç kadınlar oluşturuyor. Hastaların yüzde sekseni kadın ve ameliyat olan kişilerin ortalama yaşı 25. Çin kültüründe özellikle kadınlar için dış görünüş her zaman önemliydi. Fakat ülkedeki güzellik standartları zamanla değişiyor. Yıllar boyunca en çok aranan özellikler Batı idealleri, anime (çizgi film karakterleri) fantezisi ve K-Pop ilhamının bir karışımıydı: Çift göz kapağı, yontulmuş çene hattı, belirgin burun ve simetrik yüz. Ancak son zamanlarda, gerçekçi olmayan, aşırı kadınsı, neredeyse çocuksu bir idealin peşinde koşan daha rahatsız edici prosedürler artıyor. Botoks artık kulakların arkasına enjekte edilerek onları öne doğru eğiyor ve daha küçük, daha zarif bir yüz yanılsaması yaratıyor. Anime kahramanlarının camsı bakışlarından ilham alan alt göz kapağı ameliyatı, masum ve çocuksu bir görünüm için gözleri genişletiyor. Üst dudak kısalması, gençliğe işaret ettiği düşünülen dudak ve burun arasındaki kısmı daraltır. Ancak bu güzelliğin çoğu ekran için üretilmiştir. Filtreler ve özel ışıklar altında sonuçlar kusursuz görünebilir. Gerçek hayatta ise genellikle tekinsiz bir etki yaratıyor: Ne tam olarak yetişkin ne de tam olarak çocuk olan bir yüz. TIKTOK AND REDNOTE SOYOUNG ŞinYang (Yeni Oksijen) ve GıngMey (Daha Güzel) gibi \"yüz kusurlarının\" algoritma odaklı analizini sunduğunu iddia eden kozmetik cerrahi uygulamalarının popülerliği giderek artıyor. Kullanıcıların yüzlerini tarayıp değerlendirdikten sonra, her operasyondan bir komisyon alarak yakındaki kliniklerden ameliyat önerileri sunuyorlar. Bu tip güzellik trendleri, sosyal medyada ünlüler tarafından paylaşılınca, arzu edilen ve normal kabul edilen şeyleri hızla değiştiriyor. Çin'in en eski kozmetik cerrahi fenomenlerinden biri olan Abby, ŞinYang uygulamasının ilk kullanıcılarından ve estetik prosedürlerini bugüne kadar büyük sosyal medya platformlarında paylaştı. Yine de 100'den fazla prosedür geçirmiş olmasına rağmen, ŞinYang'ın \"sihirli ayna\" özelliğini kullanarak yüzünü taradığında, uygulama hala \"kusurlara\" işaret ediyor ve önerilen ameliyatların listesi uzuyor. \"Göz torbalarım olduğunu söylüyor. Çene büyütme yaptır diyor ama ben zaten yaptırdım.\" Abby eğlenmiş görünerek soruyor: \"Burun inceltme mi? Başka bir burun ameliyatı mı yaptırmalıyım?\" Tipik e-ticaret sitelerinin aksine, ŞinYang gibi güzellik uygulamaları aynı zamanda bir sosyal medya işlevi de sunuyor. Kullanıcılar prosedürler öncesi ve sonrasına dair ayrıntılı günlüklerini paylaşıyor ve genellikle Abby gibi popüler kullanıcılardan tavsiyelerini istiyor. Artan talebi karşılamak için Çin genelinde hızla klinikler açılıyor. Ancak kalifiye pratisyen eksikliği var ve çok sayıda klinik ruhsatsız faaliyet gösteriyor. Pazarlama araştırma şirketi olan iResearch tarafından hazırlanan bir rapora göre, 2019 yılı itibarıyla Çin'de 80 bin mekan ruhsatsız kozmetik prosedürler uyguluyor ve 100 bin kozmetik pratisyen yeterli niteliklere sahip olmadan çalışıyor. Sonuç olarak, Çin kozmetik cerrahi kliniklerinde her gün yüzlerce olumsuzlukların meydana geldiği tahmin ediliyor. Plastik cerrah ve Şanghay'da lisanslı bir estetik cerrahi kliniğinin sahibi olan Dr. Yang Lu, son yıllarda hatalı ameliyatların bıraktığı hasarı gidermek için ameliyat olmaya gelenlerin sayısının arttığını söylüyor. Dr. Yang, \"Ruhsatsız yerlere gittikleri için ilk ameliyatları berbat olan birçok hasta gördüm\" diyor: \"Bazılarının ameliyatları evlerde gerçekleştirilmiş.\" 28 yaşındaki Yue Yue, ameliyatı kötü geçen çok sayıda kişiden biri. 2020 yılında yakın bir arkadaşı tarafından açılan ruhsatsız bir klinikten, yüzün daha dolgun görünmesini sağlamak için tasarlanmış \"bebek yüzü kolajen enjeksiyonları\" uygulattı. Ancak dolguları sertleşti. \"Cildimin altında çimento varmış gibi hissediyordum\" diyor. Hasarı gidermek için çaresiz kalan Yue Yue, sosyal medya aracılığıyla bulduğu tanınmış kliniklere başvurdu ancak onarımlar durumu daha da kötüleştirdi. Bir klinik dolguyu şırınga kullanarak çıkarmayı denedi. Sertleşmiş materyali çıkarmak yerine, kadının kendi dokusunu çıkardılar ve cildini gevşetmiş oldular. Başka bir klinik, altındaki dolguya ulaşmak için kulaklarının yakınındaki deriyi kaldırmayı denedi ve onu iki uzun yara izi ve doğal olmayan bir şekilde sıkı görünen bir yüzle bıraktı: \"Tüm imajım çöktü. Parlaklığımı kaybettim ve bu [Şanghay'daki yabancı bir şirketin insan kaynaklarındaki] işimi de etkiledi.\" Geçen yıl ŞinYang aracılığıyla Dr. Yang'ı buldu ve o zamandan beri, başka bir klinik tarafından yapılan önceki bir ameliyat sırasında hasar gören göz kapakları da dahil olmak üzere üç onarım ameliyatı geçirdi. Dr. Yang'ın ameliyatları gözle görülür iyileşmeler sağlamış olsa da, hatalı prosedürlerden kaynaklanan bazı hasarlar kalıcı olabilir. \"Artık daha güzel olmak istemiyorum. Ameliyattan önceki halime dönebilseydim çok mutlu olurdum\" diyor. Her yıl Yue Yue gibi on binlerce kişi Çin'deki lisanssız kozmetik kliniklerinin mağduru oluyor. Ancak bazı lisanslı klinikler ve nitelikli cerrahlar bile kurallara sıkı sıkıya uymuyor. 2020 yılında aktris Gao Liu'nun burnunun ucunu siyaha döndüren ve burun dokusunun ölümüne yol açan hatalı burun ameliyatı viral oldu. \"Yüzümün şekli bozulmuştu ve çok üzgündüm. Oyunculuk kariyerimi mahvetti\" diyor. Ameliyatı She's Times adlı lisanslı bir Guangzhou kliniğinde, \"baş cerrah\" ve burun cerrahisi uzmanı olarak tanımlanan Dr. He Ming yapmıştı. Ancak gerçekte Dr. He, gözetim olmaksızın ameliyatı gerçekleştirecek yeterliliğe sahip değildi ve Guangdong Eyaleti Sağlık Komisyonu'ndan lisanslı plastik cerrah statüsünü almamıştı. Yetkililer skandaldan kısa bir süre sonra kapanan kliniğe para cezası verdi ve Dr. He'yi altı aylığına meslekten men etti. Ancak, She's Times'ın resmi olarak feshedilmesinden haftalar önce, Qingya adlı yeni bir klinik aynı adrese kaydolma talebinde bulundu. GAO LIU BBC Eye, She's Times ve Qingya arasında, aynı Weibo hesabı ve Dr. He de dahil olmak üzere birkaç personelin tutulması gibi güçlü bağlantılar buldu. BBC ayrıca, Dr. He'nin 2021'de yaptırıma uğradığı tarihten itibaren beş yıl boyunca bu statü için başvuruda bulunmasının teknik olarak yasaklanmış olmasına rağmen, Nisan 2024'te lisanslı plastik cerrah yeterliliğini aldığını öğrendi. Qingya şimdi 30 şube açtığını iddia ediyor. Dr He, Qingya ve Guangdong Eyaleti Sağlık Komisyonu BBC'nin yorum taleplerine yanıt vermedi. İngiltere'deki Çin Büyükelçiliği ise \"Çin hükümeti sürekli olarak işletmelerin ulusal yasalar, yönetmelikler ve ilgili politika hükümleriyle sıkı bir uyum içinde faaliyet göstermelerini istemektedir\" açıklamasında bulundu. Dört yıl ve iki onarım ameliyatının ardından Gao Liu'nun burnu hala düzgün değil. \"Gerçekten pişmanım. Bunu neden yaptım ki?\" diye soruyor. Çin Merkezi Sağlık Komisyonu son yıllarda yerel sağlık kuruluşlarına idaha katı düzenlemeler getirdi. Komisyon, uzmanlıkları dışındaki görevleri yerine getiren, yeterli niteliklere sahip olmayan pratisyenlerin yarattığı sorunu çözmeye çalışsa da bunu başarabilmiş değil. Günümüzde Çin'de profesyonel başarı için iyi görünmek önem taşıyor. Popüler iş bulma platformlarında yapılan hızlı bir arama işverenlerin, asıl işle çok az ilgisi olsa bile, roller için fiziksel gereksinimleri listeledikleri birçok örnek ortaya koyuyor. Bir resepsiyonist pozisyonu adaylardan \"en az 160 cm. boyunda ve estetik açıdan hoş\" olmalarını isterken, bir idari iş \"çekici bir görünüm ve zarif bir duruş\" talep ediyor. Ve şimdi bu baskı, bazı Çin kliniklerinde savunmasız genç kadınlara iş teklif edildiği, ancak sadece işverenleri tarafından gerçekleştirilen pahalı ameliyatlar için ödeme yapmaları halinde iş teklif edileceğinin söylendiği, büyüyen bir aldatmacayla istismar ediliyor. Da Lan (gerçek adı değil), Mart 2024'te Çin'in güneybatısındaki Çengdu'da bir klinikte \"güzellik danışmanlığı\" işi için popüler bir işe alım internet sitesine başvurdu. Mülakatın ardından aynı akşam kendisine iş teklifi yapıldı. Ancak ertesi sabah görevine başladığında, müdürü tarafından küçük bir odaya götürüldüğünü, müdürün kendisini baştan aşağı taradığını ve kendisine bir ültimatom verdiğini söylüyor: \"Ya kozmetik operasyonlar geçirirsin ya da işini kaybedersin.\" Da Lan karar vermesi için kendisine bir saatten az süre tanındığını söylüyor. Baskı altında, yıllık yüzde 30'dan fazla faizle, yeni rolündeki maaşının üç katından fazlaya denk gelen 13 bin yuan (68 bin TL) ücret ödeyerek çift göz kapağı ameliyatı olmayı kabul etti. Personelin telefonunu aldığını ve gelir bilgilerini tahrif ederek sözde \"güzellik kredisi\" başvurusunda bulunmak için kullandığını söylüyor. Bir dakika içinde kredi onaylandı. Öğleye doğru tıbbi testlerden geçiyordu. Bir saat sonra ameliyat masasındaydı. İş teklifinden borca ve ameliyata kadar her şey 24 saat içinde olmuştu. Ameliyat iş bulması için hiçbir işe yaramadı. Da Lan, müdürünün onu aşağıladığını, herkesin içinde bağırdığını ve küfrettiğini söylüyor. Sadece birkaç hafta sonra işi bıraktı. Geriye dönüp baktığında, bu işin hiçbir zaman gerçek olmadığına inanıyor. \"Başından beri ayrılmamı istiyorlardı\" diyor. Orada 10 günden fazla çalışmasına rağmen kendisine sadece 303 yuan (1.500 TL) ödendi. Da Lan, arkadaşlarının yardımıyla altı ay sonra ameliyat borcunu ödedi. BBC Eye onlarca mağdurla konuştu ve Çin'in \"kozmetik cerrahi başkenti\" olma yolunda ilerleyen Çengdu'da Da Lan'ın da aralarında bulunduğu üç kişiyle görüştü. Bazıları yıllardır çok daha büyük borçlar altında sıkışıp kalmış durumda. Da Lan'ın kendisini dolandırdığını söylediği klinik daha önce başka mezunlar tarafından rapor edilmiş ve yerel medya tarafından ifşa edilmişti, ancak hala açık ve aynı rol için işe alım yapmaya devam ediyor. Bu dolandırıcılık klinik işleriyle sınırlı değil - diğer sektörlerde de görülüyor. Bazı canlı yayın şirketleri, genç kadınları ameliyat için kredi almaya zorlayarak sosyal medya fenomenliği vadediyor. Ancak perde arkasında, bu firmaların kliniklerle genellikle açıklanmayan anlaşmaları var: Ameliyat masasına gönderdikleri her başvurudan bir pay alıyorlar. Abby, Pekin'de selfie çekmek için mükemmel bir ortam olan bohem bir kafede arkadaşlarıyla kahve içmek için buluşuyor. Üçlü, pozlarını ayarlıyor ve kirpikleri uzatıp elmacık kemiklerini yeniden şekillendirerek yüzlerini ayrıntılı bir şekilde düzenliyorlar. Yüz hatlarında en çok neyi beğendikleri sorulduğunda, değiştirmeyi düşünmeyecekleri tek bir parçanın adını vermekte zorlandıklarını fark ediyorum. Konuşma çene implantlarından üst dudak kısaltma ve burun ameliyatlarına geçiyor. Abby yeni bir burun estetiği yaptırmayı düşündüğünü söylüyor. Son operasyonunu altı yıl önce yaptırmış ancak cerrahlar ameliyat yapmakta zorlanıyormuş: \"Bu kadar çok işlemden sonra cildim eskisi kadar esnek değil. Doktorların üzerinde çalışacakları fazla bir malzeme yok. \"Onlara ancak bir yeleğe yetecek kadar kumaş verip bir gelinlik bekleyemezsiniz.\" Bu metafor havada asılı kalarak tüm operasyonların yarattığı tahribatı vurguluyor. Ancak her şeye rağmen Abby'nin durmak gibi bir planı yok: \"Daha güzel olma yolculuğumu asla durduracağımı sanmıyorum\" diyor.", "summary": "Abby Vu, 14 yaşında başladığı estetik ameliyatlarla 100’den fazla prosedür geçirdi ve Çin’de kozmetik cerrahinin yüzü haline geldi; ülkede estetik baskı artarken, lisanssız ve riskli uygulamalar da yaygınlaştı."}
{"text": "Ölmek hayatın temel unsurlarından biri olsa da ölürken beyinde neler olduğu hakkında neredeyse hiçbir şey bilmiyoruz. Nörolog Jimo Borjigin bunu neredeyse 10 yıl önce \"tamamen kaza\" ile fark etmiş. BBC Haber Mundo'ya konuşan Borjigin, \"Farelerin üzerinde deney yapıyorduk ve ameliyattan sonra beyinlerinde gerçekleşen nörokimyasal salgıları izliyorduk\" diyor. Birden bire, iki fare ölmüş. Borjigin de farelerin beyinlerindeki ölüm sürecini gözlemleme imkanı bulmuş. \"Bir farenin beyninde devasa miktarda serotonin salınımı oldu. O fare halüsinasyon mu görüyordu?\" Duygu düzenleyici serotonin kimyasalını görmek, Borjigin'de merak uyandırmış. \"Bunun bir açıklaması olması gerektiğini düşünerek haftasonu literatür araştırması yapmaya başladım. Ölüm süreci hakkında ne kadar az şey bildiğimizi görünce şaşırdım.\" Michigan Üniversitesi'nde moleküler ve bütünleştirici fizyoloji ve nöroloji doçenti Dr. Borjigin bun olaydan sonra kendisini, ölürken beyinde ne olduğunu araştırmaya adamış. Bu süreçte keşfettiklerinin şimdiye kadar varsayılanlardan farklı olduğunu söylüyor. Uzun yıllar kalp atışı olmayan kişilerin klinik olarak öldüğü kabul edildi. Ancak Borjigin \"Bunun adı kalp durması, beyin durmasından bahsedilmiyor\" diyor. Beynin çalışmak için çok fazla oksijene ihtiyacı var. Kalp kan pompalamayınca beyne de oksijen ulaşmıyor. \"Yani tüm yüzeysel belirteçlere göre beyin artık çalışmıyor, ya da en azından beyin hiperaktif değil, hipoaktif,\" diye açıklıyor Borjigin. Ancak Borjigin'in ekibinin araştırmaları, farklı bir şey gösteriyor. 2013'te fareler üzerinde yaptıkları bir araştırmada hayvanların kalbi durduktan sonra birkaç nörotransmitterde yoğun faaliyet gözlemlemişler. \"Serotonin miktarı 60 katına çıktı, kendinizi iyi hissetmenizi sağlayan sopamın kimyasalı ya büyük ölçüde arttı, yaklaşık 40 ila 60 katına çıktı. Uyarıcı norepinefrin de yaklaşık 100 katına çıktı.\" Borjigin hayvanlar hayattayken kimyasalları bu seviyelerde görmenin imkansız olduğunu söyledi. Ekip 2015 yılında ölmekte olan farelerin beyinlerine dair bir başka araştırma yayımladı. \"İki vakada da hayvanların yüzde yüzü olağanüstü büyük çalışan beyin etkinliği gösterdi,\" diyor Borjigin. Beynin yüksek aktivitede, olağanüstü aktif bir durumda olduğunu gördüklerini anlatıyor. Ekip 2023'te de, komada ve yaşam destek cihazına bağlı dört hastaya odaklandıkları araştırmayı yayımladı. Bu dört kişi ölüyorlardı. Doktorları ile aileleri bir araya gelerek bu kişilerin yardım edilemeyecek durumda olduklarına karar verdiler. Akrabaların izniyle hastaları hayatta tutan vantilatörler kapatıldı. Araştırmacılar bu noktada iki hastanın beyninin çok aktif olduğunu gözlemledi. Hastalarda en hızlı beyin dalgaları olan gama dalgaları da tespit edildi. Gama dalgaları, karmaşık bilgi işlenmesi ve hafıza ile ilişkili. Bir hastanın beyninin her iki tarafındaki temporal loblarda da yüksek aktivite oluştu. Dr. Borjigin sağ temporoparyetal birleşim noktasının empati için çok önemli olmasıyla bilindiğini söylüyor: \"Kalp durmasını atlatan ya da ölümden dönen birçok hasta bunun kendilerini daha iyi biri haline getirdiğini, sonrasında başkalarına karşı empati duyabildiklerini söylüyor.\" Ölüme yakın deneyimler yaşayan bazı kişiler hayatlarının film şeridi gibi gözlerinin önünden geçtiğini ya da kilit bazı anları hatırladıklarını söylüyorlar. Birçok kişi yoğun bir ışık gördüklerini söylerken bazıları da vücutlarının dışına çıkmış gibi hissettiklerini ve o anı dışarıdan izlediklerini anlatıyorlar. Dr. Borjigin'in araştırmalarında gözlemlediği yüksek beyin aktivitesi, neden bazı kişilerin ölüm eşiğinde bu kadar yoğun deneyimler yaşadığını açıklayabilir mi? \"Evet, bence açıklıyor,\" diyor Dr. Borjigin. \"Kalp durmasını atlatıp hayatta kalan kişilerin en az yüzde 20 ila 25'i beyaz bir ışık gördüklerini, bir şey gördüklerini bildiriyorlar, bu da görme merkezinin etkinleştiğini ima ediyor.\" Vantilatörleri kapatıldıktan sonra yüksek beyin aktivitesi gözlemlenen iki hasta ile ilgili de Dr. Borjigin, bilinçli görmeyi destekleyen görme merkezlerinde yoğun etkinleşme görüldüğünü, \"bunun da bu görsel deneyimle bağlantılı olabileceğini\" söylüyor. Dr. Borjigin insanlar üzerindeki araştırmasının çok küçük çaplı olduğunu ve ölürken beyinde ne olduğuna dair daha fazla araştırma gerektiğini kabul ediyor. Ancak bu alanda 10 yılı aşkın süredir araştırma yaptıktan sonra Dr. Borjigin için şu çok net: \"Kalp durması sırasında bence beyin hipoaktif değil, hiperaktif.\" Peki beyin oksijen almadığını fark ettiğinde ne oluyor? Araştırmacı \"Bunu anlamaya çalışıyoruz. Yani literatürde çok az bilgi var. Aslında, hiçbir şey bilinmiyor,\" diyor. Kış uykusundan bahseden Dr. Borjigin şu hipotezini paylaşıyor: Hayvanlar olarak, en azından fareler ve insanlar olarak, oksijen eksikliğiyle başa çıkan içsel bir mekanizmamız var. \"Şimdiye kadar beynin kalp durmasının masum seyircisi olduğunu düşündük: kalp durduğunda, beyin de ölüveriyor. Güncel düşünce bu yönde: beyin başa çıkamıyor ve ölüyor.\" Ancak Dr. Borjigin, bundan emin olmadığımız konusunda ısrarcı. Beynin mücadeleyi kolay bırakmadığına inanıyor. Tıpkı başka krizlere verdiği tepki gibi, karşı koyuyor: \"Kış uykusu, beynin bu durumu ya da oksijen eksikliğini atlatabilecek mekanizmaya sahip olduğunu gösteren çok iyi örneklerden biri. Ancak bu henüz araştırılmadı.\" Dr. Borjigin ekibi ile araştırmalarında öğrendiklerinin dev bir buzdağının ucu olduğunu ve keşfedilecek çok şey olduğunu düşünüyor: \"Beynin hipoksiyle [oksijen yoksunluğuyla] başa çıkacak içsel, anlamadığımız mekanizmaları olduğuna inanıyorum. \"Yüzeyde, kalp durması tecrübe eden insanların inanılmaz, öznel deneyimler yaşadığını biliyoruz ve veriler de bu deneyimin beyin etkinliğinde artıştan kaynaklandığını gösteriyor. \"O halde soru şu: Ölen beyinde neden yüksek beyin aktivitesi oluşuyor? \"Bir araya gelip bunu anlamalı, çalışmalı, araştırmalı ve anlamalıyız çünkü milyonlarca insan için prematüre biçimde ölüm teşhisi koyuyor olabiliriz, zira ölümün mekanizmasını anlamıyoruz.\"", "summary": "Nörolog Dr. Jimo Borjigin’in araştırmaları, kalp durduktan sonra beynin beklenenden çok daha aktif olduğunu ve bu yüksek beyin aktivitesinin ölüm anında yaşanan yoğun deneyimleri açıklayabileceğini gösteriyor."}
{"text": "Avustralya'nın Sydney kentinde sıcak bir akşam, Hannah Grundy'nin mesaj kutusunda kaygı verici bir mesaj belirdi. İsimsiz gönderici \"E-posta yazmaya devam edeceğim çünkü buna dikkatini vermen gerektiğini düşünüyorum\" yazmıştı. Mesajda bir link ve kalın harflerle yazılı şu uyarı bulunuyordu: \"Rahatsız edici içerik barındırır.\" Hannah mesajın dolandırıcılık olduğunu düşündü ve bir anlığına duraksadı. İşin aslı çok daha kötüydü. Linkte Hannah'yı içeren sayfalarca sahte pornografi ile detaylı tecavüz fantezileri ve şiddet tehditleri bulunuyordu. \"[Görüntülerde] seni bağlamışlar,\" diye anımsıyor Hannah. \"Korkmuş görünüyorsun. Gözlerinde yaşlar var. Kafestesin.\" Bazı görsellerde zevksiz yazı stilleri ile Hannah'nın adı ve soyadı yazıyordu. Instagram kullanıcı adı ile yaşadığı mahalle de paylaşılmıştı. Hannah sonradan, telefon numarasının da yayıldığını öğrenecekti. Bu e-postadan sonra başlayan olaylar dizisini Hannah bir filme benzetiyor. Hannah'nın kendi hikayesinin dedektifi olması gerekti. Kendisine yakın birinin mide bulandırıcı ihanetini keşfetti ve kendi hayatını da Avustralya'nın yasaların uygulayışını da değiştirecek kanıtlar topladı. Web sitesinin adı \"Hannah'nın Yok Edilişi\" idi ve sayfanın en başında, yüzlerce kişinin Hannah'yı hangi vahşi yöntemlerle istismar etmek istediklerini oyladıkları bir anket bulunuyordu. Altında Hannah'nın yüzünün eklendiği 600'den fazla iğrenç fotoğraf bulunuyordu. Aralarına da tüyler ürpertici tehditler saklanmıştı. En başta \"Bu kaltağın etrafını kuşatıyorum\" yazıyordu. \"Evinde saklanmak ve yalnız kalmasını beklemek, onu arkadan kavramak ve… mücadele ettiğini hissetmek istiyorum.\" Üzerinden üç yıl geçmesine rağmen 35 yaşındaki öğretmen, 33 yaşındaki partneri Kris Ventura ile sayfayı açtığında kendisini saran \"büyük bir şok\" hissini hatırlamakta zorlanmıyor. \"Anında tehlike altında hissediyorsun\" diye anlatıyor Hannah. Kris sayfayı tararken, bazı yakın arkadaşlarının fotoğraflarını ve Sydney'de yaşayan en az 60 kadını daha gösteren görseller bulmuş. Çift kısa sürede, deepfake görselleri oluşturmak için kullanılan resimlerin kadınların gizli sosyal medya profillerinden alındığını fark etmiş. O zaman jeton düşmüş: Bunu yapan kişi, hepsinin tanıdığı biri olmalıydı. Hannah ile Kris saatlerce mutfak masasında oturmuş, kadınların kimliklerini tespit etmiş, sosyal medyadaki arkadaş listelerinde ortak bir bağlantı aramış ve metodik bir şekilde kanıt dosyası toplamışlar. Dört saat içinde üç kişilik olası şüpheli listesi oluşturmuşlar. Listede bulunan ancak derhal elenen bir kişi, üniversiteden ortak arkadaşları Andrew Hayler'dı. Üçü üniversite kampüsündeki bir barda çalışırken tanışmışlardı ve oradaki çalışanlar kendi aralarında hızlıca derin bir arkadaşlık kurmuştu. Amirleri, takma adıyla Andy de bu grubu bir arada tutan kişiydi. Hannah, Andy'nin düşünceli ve cana yakın olduğunu söylüyor, bardaki kadınları kolladığını ve kadın arkadaşlarının gece dışarı çıktıktan sonra güvenli şekilde eve vardıklarını teyit ettiğini anlatıyor. Düzenli olarak beraber takılıyor, beraber tatile gidiyor, birbirlerini seviyor ve birbirlerine güveniyorlardı. \"Onu yakın çok yakın arkadaşım olarak görürdüm\" diyor Hannah: \"İyi biri olduğundan o kadar emindik ki.\" Ancak Hannah ve Kris biraz daha çalıştıktan sonra kısa sürede listeyi tek isme indirdi: Andy'ninkine. Hannah sonraki gün uyanıp karakola gittiğinde, şok ve dehşet duygusunun yanında \"naif\" bir iyimserlik hissediyordu. \"Hemen o öğleden sonra gidip onu yakalayacaklarını düşündük\" diyor Kris alaycı bir gülümsemeyle. Ancak Hannah küçümsemeyle karşılandığını söylüyor. New South Wales Polisi memurlarından birinin, Andy'e ne yaptığını sorduğunu hatırlıyor. Bir noktada polisin Hannah'ya Andy ile iletişime geçerek ondan \"durmasını\" istemesini önerdiklerini aktarıyor. Sonradan Hannah'nın açık saçık kıyafetli bir resmini gösterip \"Bununla tatlı görünüyorsun\" dediklerini hatırlıyor. New South Wales Polisi BBC'ye Hannah'nın davasının detayları hakkında yorum yapmayı reddetti. Ancak Hannah şikayetinin ele alınış biçiminin onu \"pireden deve yapıyormuş\" gibi hissettirdiğini söylüyor: \"Oysa benim için bu olay hayatımı değiştiren boyuttaydı.\" Polisin yardımcı olacağına dair kalan inancı da kısa süre içinde tükendi. Gecikmeler devam edince Hannah Avustralya'nın e-Güvenlik Komiseri'ne başvurdu. Ancak e-Güvenlik Komiseri düzenleyici kurum olarak yetkileri kapsamında yalnızca içeriğin internetten kaldırılmasına yardımcı olabiliyordu. Çaresiz kalan çift bir avukat tuttu ve süreci ilerletmesi için adli bilişim analisti görevlendirdi. Bu sırada Andy'e ipucu vermemek ve kendilerini güvende tutmak için içlerine kapandılar. \"Senin için dünya küçülüyor. İnsanlarla konuşmuyorsun. Doğru düzgün dışarı çıkmıyorsun\" diyor Hannah. Bu boşluğu yoğun bir korku ve yalnızlık doldurdu: \"Bunları yaptığını anlamak için zaten bütün inançlarımızı askıya almamız gerekmişti, yani onun gelip bana tecavüz etmeye ya da canımı yakmaya çalışması [fikri] çok da da uzak bir ihtimal gibi görünmüyordu.\" Çift evlerinin dört bir yanına kamera bağladı ve Hannah'nın cihazlarında konum takibi kurdu. Hannah 7/24 sağlık saati takmaya başladı ki kalp atışları hızlanırsa veya durursa birinin haberi olsun. \"Korktuğum için camları açık bırakmayı bıraktım… belki içeri biri girerdi\" diyor Hannah: \"Her ikimiz de komodinlerimizde bıçakla uyumaya başladık.\" Hala polisin kendilerini yüzüstü bıraktığını hisseden Kris, Hannah ve arkadaşlarına yönelik herhangi bir yeni tehdit işareti için siteyi takip etme yükünü üstlendi. Soruşturmayı korumak için, sitede fotoğrafları yer alan diğer arkadaşlarına hiçbir şey anlatmamışlardı. İkili suçluluk hissiyle kıvranıyordu: \"Sürekli onlara söylemenin doğru olup olmadığının savaşını veriyorduk\" diyor Hannah. Bir noktada soruşturmanın askıya alındığı söylendi. Bunun üzerine Hannah ile Kris detaylı bir adli rapor için daha da fazla para harcadı ve polis müfettişine resmi şikayette bulunma tehdidinde bulundular. Kendilerini korumaya ve Andy'yi durdurmaya çalışırken toplamda 20.000 Avustralya dolarından (12.400 ABD doları, 453.000 TL) fazla para harcadılar. Sonunda vakaya yeni bir dedektif atandı ve iki hafta içinde polis Andy'nin evine baskın düzenledi. Andy her şeyi itiraf etti. Önce rahatlama, sonra korkuyla dolan Hannah haber vermek için arkadaşlarını aramaya başladı. NIKKI SHORT/BBC Onlardan Jessica Stuart, Andy'nin fotoğraflarına ne yaptığını öğrendiği anı \"Başımdan aşağı kaynar sular indi\" diye anlatıyor: \"Özel alanım ciddi anlamda ihlal edilmiş gibi hissettim ama… sanırım olayın boyutunu tam olarak anlayamamıştım.\" Onun için de olayın en beklenmedik kısmı, suçu işleyen kişinin \"ailesi\" gibi sevdiği bir arkadaşı olmasıydı. Andy hep \"çok mütevazi\" ve \"gerçekten düşünceli\" görünmüş, zor zamanlarda yardım istediği biri olmuştu: \"Bu ikisinin aslında aynı kişi olduğunu kabullenmek çok zor oldu.\" Avustralya için bu vaka bir ilkti. En azından on yıldır uzmanlar teknolojideki gelişmelerin yapay zeka suç dalgasına yol açacağı uyarısında bulunuyor. Ancak yetkililer yeterince atik davranmadığı için büyük çoğunluğu kadın olan deepfake kurbanları savunmasız kalıyor. Andy 2022 yılında tutuklandığında ne New South Wales eyaletinde, ne de Avustralya'nın herhangi başka bir yerinde, deepfake pornografi üretmek veya paylaşmak suç değildi ve ülke hiç bu boyutta bir vakayla karşılaşmamıştı. 39 yaşındaki Andy bilişim hizmetlerini gözdağı vermek, taciz etmek veya saldırmak için kullanmakla suçlandı. Bu, birçok internet kabahatini kapsayan düşük seviyeli bir suç. Hannah'ya beklentilerini düşük tutması söylendi. \"Mahkemeye gittiğimizde [Andy'nin] yalnızca fırça yemesine hazırdık\" diyor Hannah. Ancak Hannah ile davaya katılmaya karar veren 25 kadın, Andy'nin sorumlu tutulmasında kararlıydı. Karar duruşmasında birkaçı art arda ifade verdi. Jess mahkemede şunları söyledi: \"Yalnızca dostluğuma ihanet etmedin, hep sahip olacağımı varsaydığım güvenlik hissimi de darmaduman ettin.\" \"Dünya yabancı ve tehlikeli geliyor, sürekli tedirginim, uyuyabildiğim zaman kabus görüyorum.\" \"Sürekli şu sorunun yükünü taşırken yeni arkadaşlıklar kurmak imkansız geliyor: 'Bu insan da senin gibi olabilir mi?'\" Andy'nin hedef aldığı kadınlardan özür dilemesine sıra geldiğinde Jess ve Hannah salonda bulunmayı kaldıramadı. Salonu terk ettiler. \"Bana söyleyebileceği, bu durumu iyileştirebilecek hiçbir şey yok ve onun da bunu bilmesini istedim\" diyor Hannah. Andy mahkemeye bu görselleri yaratmanın ruhunun \"karanlık\" bir kısmına \"çıkış yolu\" olduğunu, kendini \"güçlü\" hissetmesini sağladığını ancak birine gerçek bir zarar vereceğini düşünmediğini söyledi. \"Gerçekten berbat bir şey yaptım ve çok, çok üzgünüm\" dedi. Yargıç Jane Culver Andy'nin pişmanlığına ikna olmadı: \"Bir miktar pişmanlık\" duysa da Andy'nin \"geniş kapsamlı\" ve \"rahatsız edici\" saldırılarının doğurduğu \"derin ve süregelen\" acıyı net bir şekilde anlamamış göründüğünü söyledi. Andy'i dokuz yıl hapis cezasına çarptırdı, bu karar da çığır açıcı olarak nitelendirildi. \"Mahkeme salonunda yayılan şaşkınlık… büyük bir rahatlamaydı\" diyor Jess. \"İlk defa gerçekten dinlendiğimizi hissettim.\" Andy, Aralık 2029'da şartlı tahliyeye hak kazanacak ancak mahkemeye, buna itiraz etmeyi planladığını söyledi. ETHAN RIX/ABC NEWS Teknoloji ve cinsiyet alanında araştırma yapan hukuk uzmanı Nicole Shackleton BBC'ye \"eşi görülmemiş\" sürecin gelecekteki vakalar için şaşırtıcı ve önemli bir yasal standart belirlediğini söyledi. Melbourne'daki RMIT Üniversitesi'nden Dr. Shackleton'a göre yargıç bunun \"yalnızca çevrimiçi yaşanan bir şey olmadığını\" ve bu davranışların \"kadınlara yönelik çevrimdışı şiddetle bağlantılı\" olduğunu kabul etti. Ancak Dr. Shackleton gibi uzmanlar Avustralya'nın ve diğer ülkelerin yapay zeka kullanımını düzenlemekte ve kötüye kullanımını aktif bir şekilde araştırmakta zayıf kaldığını savunuyor. Avustralya yakın zamanda deepfake pornografi üretimini ve paylaşımını ulusal seviyede suç kabul etti. Ancak çoğu ülkedeki yasalar, eksik olmakla veya deepfake pornografiyi suç kabul etmemesi nedeniyle eleştiriliyor. Birleşik Krallık'ta bu içerikleri paylaşmak suç, ancak üretmek veya aramak suç değil. Ancak bu durum da değişmek üzere. Ancak yetersiz eğitim ve kaynak sahibi polis güçlerinin karşısında Hannah gibi kurbanlar ile onu durumdan haberdar edene benzer özel araştırmacılar defakto dedektif ve düzenleyici olmak zorunda kalıyor. Yazılı bir açıklama yapan New South Wales Polisi, yapay zeka suçlarının zorlayıcı, \"yoğun kaynak ve zaman tüketen süreçler\" olduğunu ve eğitimlerin \"her memurun… bu tür suçlara etkili yanıt vermesi amacıyla\" yakın zamanda artırıldığını söyledi. Açıklamada polis gücünün deepfake istismarı yok etmek için e-Güvenlik Komiseri ve teknoloji şirketleriyle çalıştığı da belirtildi. BBC'nin sorularını yanıtlayan e-Güvenlik Komiseri Julie Inman Grant birçok kurban için rahatsız edici içeriğin internetten kaldırılmasının öncelik olduğunu, e-Güvenlik'in de bunu \"gerçekleştirmekte çok yüksek başarı oranı\" olduğunu söyledi. e-Güvenlik'in adli soruşturma yürütecek ve yaptırım uygulayacak ceza yetkisi bulunmadığını ekledi. NIKKI SHORT/BBC \"İstediğin yasanız olsun, [ama] polis gücünüz beceriksizse…\" diyor Kris, dikkati dağılmış bir şekilde: \"Tabii ki Andy'e kızgınız. Ama böyle bir şey için adalet elde etmenin tek yolunun 30'lu yaşlarında, polise itiraz etmeyi göze alabilecek iki kişi olmak olması da iğrenç.\" Gelecekteki kurbanlar için durumun farklı olması için kararlılar. Yalnızca geçen altı ayda New South Wales ve Victoria'da polise ihbar edilen iki vakada iki erkek öğrenci sınıf arkadaşlarının toplu deepfake çıplak fotoğraflarını üretmekle suçlandı. Cehennem gibi geçen iki yılın ardından Hannah da olayı aşmaya çalışıyor. Ancak Andy'nin ufuktaki temyizi, Hannah'nın hayatını ve ruh sağlığını yeniden inşa etmek için sarf ettiği yoğun çabaya yönelik tehdit oluşturuyor. Kanepede dizlerini göğsüne çekmiş, ayaklarını altına almış otururken Andy'nin hak ettiği cezayı aldığını söylüyor. \"Çünkü benim için ve diğer kızlar için, bu bitmeyecek… her zaman internette var olacaklar\" diyor. Hala interneti bu görseller için tarayan bir hizmete para veriyor ve gelecekteki arkadaşlarının, işverenlerinin, öğrencilerinin, kendi çocuklarının bunları bulacağından endişe ediyor. Hannah'nın en büyük korkularından biri, en güzel hatıralarını hiçbir zaman geri alamamak. \"Olayları Facebook'da ve Instagram'da, hayatınızın en mutlu anları olduğu için paylaşıyorsunuz. Köpek evlat ediniyorsunuz, ev satın alıyorsunuz, nişanlanıyorsunuz ve bir fotoğraf paylaşıyorsunuz. \"O bizim bu anlarımızın her birini pornoya çevirmişti. Ve bu fotoğrafı gördüğünüzde… şimdi kendimi tecavüze uğrarken görüyorum.\"", "summary": "Avustralya'da Hannah Grundy, yakın arkadaşı Andrew Hayler tarafından sosyal medya fotoğrafları kullanılarak deepfake tecavüz içeriklerine maruz bırakıldı; yıllarca süren çabalarının ardından Hayler 9 yıl hapis cezası aldı ve bu dava ülkede yapay zeka kaynaklı cinsel suçlara karşı verilen ilk büyük hukuki karar olarak kayda geçti."}
{"text": "Rusya Devlet Başkanı Vladimir Putin, Ukrayna'daki savaşta geçici bir ateşkes ilan etti. Kremlin, ateşkesin 8 Mayıs sabahından 11 Mayıs'a kadar süreceğini açıkladı. Bu tarihler, İkinci Dünya Savaşı'nın sona erişini anma törenleriyle aynı günlere denk geliyor. Yapılan açıklamada, Putin'in ateşkesi \"insani gerekçelerle\" ilan ettiği belirtildi. Kremlin benzer bir iradeyi Kiev yönetiminden de beklediğini belirttiği açıklamasında, \"Ukrayna tarafının ateşkesi ihlal etmesi durumunda, Rus Silahlı Kuvvetleri uygun ve etkili bir karşılık verecektir\" ifadelerine yer verdi. Açıklamada ayrıca, \"Rusya, Ukrayna krizinin temel nedenlerinin ortadan kaldırılmasına yönelik koşulsuz barış görüşmelerine ve uluslararası ortaklarla yapıcı etkileşime bir kez daha hazır olduğunu beyan eder\" denildi. Ukrayna Dışişleri Bakanı Andrii Sybiha ise buna karşılık olarak, \"en az 30 gün sürecek\" acil bir ateşkes çağrısında bulundu. Beyaz Saray'dan yapılan açıklamada ise, \"her iki taraf arasında ateşkes sağlamaya çalışan ABD Başkanı Donald Trump'ın kalıcı bir ateşkes görmek istediği\" belirtildi. Kremlin, Paskalya Bayramı'nda da benzer şekilde 30 saatlik bir ateşkes ilan etmişti. Her iki taraf da çatışmalarda bir azalma yaşandığını belirtmiş ancak yüzlerce ihlal suçlamasında bulunmuşlardı. Son açıklama, ABD'nin \"çok kritik\" olarak tanımladığı Rusya-Ukrayna barış görüşmelerinin sürdüğü bir haftada geldi. Washington, iki taraf arasında bir anlaşma sağlamaya çalışıyor ancak Trump yönetimi ilerleme sağlanmazsa arabuluculuktan çekileceğini ifade ediyor. Ukrayna Devlet Başkanı Volodimir Zelenskiy, ABD Başkanı Donald Trump ile Papa Francesco'nun cenaze töreni öncesinde 26 Nisan'da bir araya geldi. Trump, Zelenskiy'nin bir barış anlaşmasının parçası olarak Kırım'ı Rusya'ya bırakmayı kabul edebileceği izleniminde olduğunu söyledi. Rusya, 24 Şubat 2022'de Ukrayna'ya yönelik topyekun bir saldırı başlattı ve şu anda 2014'te ilhak ettiği güneydeki Kırım Yarımadası da dahil olmak üzere Ukrayna topraklarının yaklaşık yüzde 20'sini kontrol ediyor. 2022'den bu yana, çoğunluğu asker yüz binlerce kişinin hayatını kaybettiği veya yaralandığı tahmin ediliyor. Steve Rosenberg - Rusya Editörü Bir ateşkes ne zaman gerçek bir barış arayışıdır? Ne zaman yalnızca bir halkla ilişkiler hamlesine dönüşür? Son zamanlarda bu soru sık sık gündeme geliyor. Özellikle de Rusya Devlet Başkanı Vladimir Putin söz konusu olduğunda. Kısa süreli ateşkesler, Kremlin'in yeni bir alışkanlığı haline geldi. Önce Putin, Paskalya Bayramı sırasında 30 saatlik bir çatışmasızlık ilan etti ve bunu \"insani\" bir jest olarak sundu. Şimdi ise Mayıs başı için üç günlük tek taraflı bir ateşkes duyurdu. Bu ateşkes 8-10 Mayıs tarihleri arasında geçerli olacak ve İkinci Dünya Savaşı'nın sona erişinin 80. yıl dönümü etkinlikleriyle çakışacak. Kremlin, 72 saat boyunca tüm askeri operasyonların durdurulacağını açıkladı. Yine \"insani\" gerekçeler öne sürüldü ve Moskova, Ukrayna'nın da aynı şekilde davranmasını beklediğini duyurdu. Ukrayna ise teklife temkinli yaklaştı. Ukrayna Dışişleri Bakanı Andrii Sybiha, \"Eğer Rusya gerçekten barış istiyorsa, neden hemen ateş etmeyi bırakmıyor? Neden 8 Mayıs'a kadar bekleniyor?\" diye sordu. Kiev yönetimi, en az 30 günlük bir ateşkes çağrısında bulundu. Peki, Ukrayna'ya karşı tam kapsamlı bir savaş başlatan Putin'in bu son hamlesi, gerçekten barışı sağlama niyeti mi taşıyor? Yoksa bu, Kremlin'in Donald Trump'ı etkilemeye yönelik bir halkla ilişkiler manevrası mı? EPA Kremlin'i eleştirenler bunun bir halkla ilişkiler çalışması olduğunu düşünüyor. Nitekim Paskalya dönemindeki kısa ateşkeste Ukrayna, Rus birliklerini defalarca ihlalde bulunmakla suçlamıştı. O dönemde Kremlin, kısa süreli ateşkes ilanını, Beyaz Saray'a şu mesajı vermek için kullanmıştı: \"Barışı isteyen taraf biziz; savaşın uzamasından Ukrayna sorumlu.\" Moskova, Ukrayna'yı sunduğu zeytin dalını reddetmekle suçlamıştı. Ancak Trump'ın son açıklamaları, bu mesajın Washington'da karşılık bulmadığını gösteriyor. Trump hafta sonu Truth Social platformunda şöyle yazdı: \"Putin'in son birkaç gün içinde Ukrayna'daki sivil bölgelere, şehirlere ve kasabalara füze atmasının hiçbir mantıklı sebebi yoktu.\" Trump ayrıca, \"Bu bana düşündürüyor ki, belki de Putin savaşı bitirmek istemiyor, sadece beni oyalıyor. Belki mesele, 'bankacılık' ya da 'ikincil yaptırımlar' gibi başka yollarla çözülmeli. Çok fazla insan ölüyor!!!\" ifadelerini kullandı. Bugün de Rusya'dan yeni bir ateşkes açıklaması geldi. Bu sefer daha uzun: üç gün. Ve yine \"insani\" kaygılar ön planda. Kremlin, Washington'a bir kez daha iyi niyet mesajı mı göndermeye çalışıyor? Yoksa kendisini savaşın \"iyi tarafı\" gibi mi göstermeye çalışıyor? Eğer amaç buysa, şimdilik başarılı olmuşa benzemiyor. Beyaz Saray Sözcüsü Karoline Leavitt, Moskova'nın geçici ateşkes teklifinin not edildiğini belirtti ancak şu açıklamayı yaptı: \"Başkan [Donald Trump], öncelikle kalıcı bir ateşkes istiyor. Kan dökülmesi ve ölümler sona ermeli.\" Leavitt ayrıca, \"Başkan, her iki ülkenin liderlerinden de giderek artan bir hayal kırıklığı duyuyor,\" dedi. Bu, ABD Başkanı'nın artık Kremlin'e karşı sabrının tükenmeye başladığının açık bir işareti. Oysa Trump son dönemde daha çok Ukrayna lideri Zelenskiy'e eleştiriler yöneltmişti. Geçtiğimiz ay Trump yönetimi, Rusya ve Ukrayna'nın 30 günlük, kapsamlı ve koşulsuz bir ateşkesi kabul etmesi için bastırmıştı. Ukrayna bu çağrıyı kabul etmiş, Rusya ise reddetmişti. Şimdi ise üst düzey Rus yetkililer, Putin'in sunduğu üç günlük ateşkes teklifini kullanarak Ukrayna'yı olumsuz göstermeye çalışıyor. Rus parlamentosunun alt kanadı Duma'nın Başkanı Vyaçeslav Volodin, devlet televizyonuna yaptığı açıklamada, \"Zelenskiy'nin başkanımızın kararını destekleyip ateşkesi kabul etmesi şüpheli,\" dedi. Bu da yeni kısa süreli ateşkes duyurusunun ardından gelen pek umut verici olmayan bir sinyal niteliği taşıyor.", "summary": "Putin, 8-11 Mayıs arasında \"insani gerekçelerle\" Ukrayna’da üç günlük ateşkes ilan etti; Ukrayna ise en az 30 günlük gerçek bir ateşkes çağrısında bulundu. ABD Başkanı Trump, geçici çözümler yerine kalıcı ateşkes istiyor ve taraflara yönelik sabrının azaldığını açıkça belirtiyor."}
{"text": "Tesla'nın patronu Elon Musk, elektrikli otomobil şirketinin kâr ve satışlarındaki büyük düşüş sonrası Beyaz Saray yönetimindeki rolünü \"önemli ölçüde\" azaltma kararını duyurdu. Dünyanın en zengin insanı Musk, ABD Başkanı Donald Trump tarafından oluşturulan Hükümet Verimliliği Departmanı'nın (DOGE) başına getirilmişti. Musk'ın Trump yönetiminde yer alması, Tesla protestoları ve boykotlarına yol açtı. Şirketin Salı günü açıkladığı veriler de boykotun verilere yansıdığını gösteriyor. Tesla, yılın ilk üç ayında satışlarının geçen yılın aynı dönemine kıyasla yüzde 20'lik bir düşüş gösterdiğini açıkladı. Kârın da yüzde 70'ten fazla düştüğü bildirildi. Şirket, yatırımcılarını, sıkıntının devam edebileceği konusunda uyararak bir büyüme tahmini sunmayı da reddetti. Şirketini boşladığı eleştirilerinin odağındaki Elon Musk ise \"Doge'a ayırdığı zamanın\" önümüzdeki aydan itibaren \"önemli ölçüde azalacağını\" söyledi. Musk haftada yalnızca bir-iki gününü Doge'a ayıracağını savundu. 53 yaşındaki işadamı, Tesla otomobillerinin boykot edilmesinden \"kendisine ve Doge ekibine saldırmaya çalışan\" kişileri sorumlu tutuyor. Trump'ın yeniden seçilmesi için çeyrek milyar dolardan fazla maddi katkıda bulunan Musk, \"Başkan yardımını istediği sürece\" yönetimde kalmaya devam etmek istediğini de söyledi. Trump da bu ayın başlarında yaptığı bir açıklamada Musk'ı \"elinde tutabildiği sürece\" tutacağını söylemişti. Trump'ın Çin'e uyguladığı gümrük vergileri de Tesla'yı ciddi şekilde etkiledi. Şirketin ülke pazarında sattığı araçların montajı ABD'de yapılsa da yapım sürecinde Çin'de üretilen parçalara bağımlılık sürüyor. Tesla'nın yılın ilk üç ayına ilişkin açıklamasında, tarifelerin olumsuz etkisiyle birlikte \"değişen siyasi duyarlılıklara\" da atıf yapıldı. Tüm bunların yakın vadede talep üzerinde etkili olabileceği ifade edildi. Elon Musk, Salı günü yaptığı açıklamada, Kuzey Amerika, Avrupa ve Çin'de yerel tedarik zincirleri kurmuş olmaları sayesinde tarifelerden en az etkilenen otomobil şirketi olduklarını söyledi. Musk, \"Daha yüksek tarifeler yerine daha düşük tarifeleri savunmaya devam edeceğim ama yapabileceğim tek şey bu\" dedi. Tesla'nın Batı Avrupa Direktörü olarak görev yapmış bir isim olan Georg Ell, BBC'nin Today programına verdiği demeçte, milyarder iş adamının tekrar şirketlerine odaklanması halinde, tüketicilerin de yeniden ürün ve deneyim kalitesine odaklanacağını düşündüğünü söyledi. Ell, \"Bence Elon, kendi düşüncesine meydan okuyan farklı fikirlerle çevrelenmiş biri değil, son derece sabit fikirli bir kişi\" diye ekledi. Tesla, yapay zekanın gelecekteki büyümeye katkıda bulunacağını söylese de yatırımcılar geçmişte bu tür argümanlarla ikna olmamıştı. AJ Bell'den yatırım uzmanı Dan Coatsworth, şirketin satılan otomobil sayısının son üç yılın en düşük seviyesine indiğini açıklamasının ardından beklentilerin \"dibe vurduğunu\" söyledi.", "summary": "Tesla’nın patronu Elon Musk, satış ve kâr düşüşlerinin ardından Beyaz Saray'daki görevlerini azaltacağını açıkladı; şirket, yılın ilk çeyreğinde satışlarının %20, kârının ise %70’ten fazla düştüğünü bildirdi. Boykotlar, Çin tarifeleri ve siyasi etkiler Tesla üzerinde baskı oluştururken, Musk yeniden Tesla'ya odaklanacağını belirtti."}
{"text": "ABD ve İran yetkilileri, İran'ın nükleer programı konusunda yeni bir anlaşmaya varmak için Umman'ın başkenti Maskat'a gitti. ABD Başkanı Donald Trump, ABD'nin 2018'de İran ile dünya güçleri arasında imzalanan nükleer anlaşmadan çekilmesine karar verdi ve ülkeye karşı ekonomik yaptırımları yeniden yürürlüğe aldı. Trump, bu kez görüşmeler başarılı olmazsa askeri yanıt uyarısında bulundu. İran, nükleer programının yalnızca sivil amaçlar için sürdüğünü söylüyor. Nükleer silah geliştirmediğini iddia ediyor ancak küresel nükleer gözlemci Uluslararası Atom Enerjisi Ajansı (UAEA) dahil birçok ülke ve kurum buna ikna olmuş durumda değil. İran'ın 2002'de gizli nükleer tesislerinin bulunduğunun ortaya çıkmasının ardından, niyetiyle ilgili şüpheler belirmeye başladı. Bu, İran dahil neredeyse tüm ülkelerin imzaladığı Nükleer Silahların Yayılmasının Önlenmesi Anlaşması'na (NPT) aykırı bir durum. NPT, ülkelerin nükleer teknolojiyi tıp, tarım ve enerji gibi askeri olmayan amaçlarla kullanmasına izin veriyor ancak nükleer silah geliştirilmesine izin vermiyor. ABD'nin 2018'de resmi adı Ortak Kapsamlı Eylem Planı veya JCPOA olan mevcut nükleer anlaşmadan çekilmesinden bu yana İran, yaptırımları yeniden uygulama kararına misilleme olarak temel taahhütlerini ihlal etti. JCPOA tarafından yasaklanan uranyumu zenginleştirmek için binlerce gelişmiş santrifüj (arındırma makinesi) kurdu. Nükleer silahlarda %90 saflıkta zenginleştirilmiş uranyum kullanılıyor. JCPOA uyarınca İran'ın yalnızca %3,67 oranında zenginleştirilmiş, 300 kg'a kadar uranyuma sahip olmasına izin veriliyor. Bu miktar nükleer santral ve araştırma amaçları için yeterli ancak nükleer bombalar için daha fazlası gerekiyor. Ancak Mart 2025'te IAEA, İran'ın %60 saflıkta zenginleştirdiği yaklaşık 275 kg uranyuma sahip olduğunu söyledi. Bu, İran'ın uranyumu zenginleştirmeye devam etmesi durumunda, teoride yaklaşık yarım düzine silah üretebileceği anlamına geliyor. ABD yetkilileri, İran'ın bu uranyumu bir hafta gibi kısa bir sürede bir bomba için yeterli malzemeye dönüştürebileceğine inandıklarını söylediler. Ancak, İran'ın nükleer silah üretmesinin bir yıl ile 18 ay arasında süreceğini de belirttiler. Bazı uzmanlar, \"ilkel\" bir silahın altı ay veya daha kısa sürede üretilebileceğini söylüyor. BM, ABD ve AB, nükleer programın bomba geliştirmek için kullanıldığına dair şüpheler nedeniyle 2010'dan itibaren İran'a kapsamlı ekonomik yaptırımlar uyguladı. Yaptırımlar, İran'ın uluslararası piyasalarda petrol satmasını engelledi ve ülkenin 100 milyar dolarlık dış varlıklarını dondurdu. Ekonomisi durgunluğa girdi ve para birimi rekor seviyelere geriledi, bu da enflasyonun yükselmesine neden oldu. 2015'te İran ve ABD, Çin, Fransa, Rusya, Almanya ve İngiltere olmak üzer altı güç uzun süren müzakerelerin ardından JCPOA'yı kabul etti. Anlaşma, IAEA'nın İran'ın tüm nükleer tesislerine erişmesine ve şüpheli sahalarda denetimler yapmasına izin veriyordu. Karşılığında, ülkeler yaptırımları kaldırmayı kabul etti. JCPOA'nın 15 yıla kadar geçerli olması planlanıyordu ve ardından kısıtlamalar sona erecekti. Donald Trump 2018'de göreve geldiğinde ABD'yi anlaşmadan çıkardı. Bunun \"kötü bir anlaşma\" olduğunu belirtti. Gerekçe olarak kalıcı olmamasını ve İran'ın balistik füze programını ele almamasını gösterdi. Trump, İran'ı yeni ve genişletilmiş bir anlaşma müzakere etmeye zorlamak için \"azami baskı\" uygulamaya karar verdi. Bunun bir parçası olarak ABD yaptırımlarını yeniden uyguladı. Trump'ın kararı, başta İsrail olmak üzere anlaşmaya karşı çıkan Amerika'nın bölgesel müttefiklerinden etkilendi. İsrail, İran'ın gizli bir nükleer program sürdürdüğünü iddia etti. İran'ın yaptırımların hafiflemesinden elde edeceği milyarlarca doları askeri faaliyetlerini güçlendirmek için kullanacağını savundu. Trump'ın İran ile görüşmelere başlayacağı duyurusu İsrail'i şaşırtmış gibi görünüyor. ABD Başkanı uzun süredir JCPOA'dan \"daha iyi\" bir anlaşma yapacağını söylüyordu ancak İran şimdiye kadar müzakere çağrılarını reddetti. Trump daha önce İran yeni bir anlaşma yapmazsa \"bombalama olacağı\" konusunda uyarmıştı. Trump'ın Ulusal Güvenlik Danışmanı Mike Waltz, Trump'ın İran'ın \"zenginleştirme, silahlandırma ve stratejik füze programı\" dahil, nükleer programının \"tamamen ortadan kaldırılmasını\" istediğini söyledi. Trump \"doğrudan görüşmeler\" olacağını söylese de, İran Dışişleri Bakanı Abbas Arakçi, Umman'daki müzakerelerin dolaylı olacağını söyledi. İran'ın ABD ile etkileşime girmeye hazır olduğunu ancak Trump'ın öncelikle \"askeri bir seçenek\" olamayacağını kabul etmesi gerektiğini belirtti. REUTERS / Trump'ın duyurusundan sonra İsrail Başbakanı Benjamin Netanyahu, kabul edilebilir tek anlaşmanın İran'ın nükleer programını ortadan kaldırması olacağını söyledi. Bunun anlamını şöyle açıkladı: \"Amerika gözetimi ve uygulaması altında içeri girip tesisleri havaya uçururuz ve tüm ekipmanı sökeriz.\" İsrail'in en büyük korkusu, Trump'ın İran'ın topyekun teslimiyeti dışında bir uzlaşmayı kabul etmesi olabilir. Bu olmadan anlaşma, diplomatik bir zafer olarak sunulabilir. NPT'yi imzalamamış ülkelerden biri olan İsrail'in nükleer silahlara sahip olduğu varsayılıyor. Ülke bunu ne doğruluyor ne de reddediyor. Hem ABD hem de İsrail, İran'ın nükleer altyapısını bombalamak için askeri kapasiteye sahip ancak böyle bir operasyon hem karmaşık ve riskli görünüyor hem de sonucu belirsiz olacak. Önemli nükleer tesisler yerin derinliklerine gömülü, bu da yalnızca en güçlü sığınak patlatma bombalarının onlara ulaşabileceği anlamına geliyor. ABD bu bombaları elinde tutuyor ancak İsrail'in sahip olup olmadığı bilinmiyor. İran büyük ihtimalle kendini savunacaktır. Bunun sonucunda bölgedeki ABD askeri varlıklarına saldırabilir ya da İsrail'e füze yollayabilir. Bu tür bir operasyon için ABD'nin Körfez'deki üslerini ve uçak gemilerini kullanması gerekebilir. Ancak ABD'nin en büyük hava üssüne ev sahipliği yapan Katar gibi ülkeler, misilleme endişesiyle İran'a olası saldırısına yardım etmeyi kabul etmeyebilir.", "summary": "ABD ve İran, İran’ın nükleer programına dair yeni bir anlaşma için Umman’da dolaylı görüşmelere başladı; Trump başarılı olunmazsa askeri seçeneği gündeme getireceğini açıkladı. İran ise sadece sivil amaçlı nükleer faaliyet yürüttüğünü savunuyor ancak %60 saflıkta zenginleştirilmiş uranyumu nedeniyle nükleer silah şüphesi artıyor."}
{"text": "İletişim Başkanlığından yapılan açıklamaya göre, derginin \"Ayın Dosyası\" bölümünde, modern teknolojiyle donatılan ve insan odaklı hizmet sunan şehir hastanelerinin kuruluş süreci, yapısal özellikleri ve sundukları hizmetler ele alındı. Derginin \"Türkiye\" bölümünde, Cumhurbaşkanı Recep Tayyip Erdoğan'ın yurt içi programları ve nisan ayı Türkiye gündemi kronolojik olarak yer aldı. Ayrıca TRT tarafından düzenlenen 47. Uluslararası 23 Nisan Çocuk Şenliği ile Türk Polis Teşkilatının 180. kuruluş yılı da bu sayıda işlendi. Emniyet Genel Müdürü Mahmut Demirtaş'ın bu vesileyle kaleme aldığı makaleye de yer verildi. \"Uzayda Türkiye Markası\" başlıklı dosyada, Türkiye Marka Ofisi tarafından hazırlanan içerikte, Türkiye'nin uzay alanındaki projeleri ile nisan ayında hizmete alınan milli uydu TÜRKSAT 6A mercek altına alındı. \"Spor\" bölümünde ise Türkiye'nin tanıtımında önemli yere sahip 60. Cumhurbaşkanlığı Bisiklet Turu'nun geçmişi ve bugünü değerlendirildi. Nisan ayı boyunca Cumhurbaşkanı Erdoğan'ın uluslararası zirveler, yurt dışı ziyaretler ve çok yönlü diplomasi trafiği de dergide yer verilen başlıca konular arasında yer aldı. Dergide ayrıca, \"Küreselleşmenin Paradoksu: Tarifeler Çağı\" başlıklı analiz ile bu yıl dördüncüsü düzenlenen Antalya Diplomasi Forumu'na dair değerlendirmeler yer aldı. \"Kültür-Sanat\" bölümünde, \"Hat Sanatı: Sabrın ve Zarafetin Harflerde Yansıması\" başlığıyla, geçen aylarda hayatını kaybeden \"Hattatların Reisi\" Hasan Çelebi anılırken hat sanatının inceliklerine de değinildi. 23 Nisan dolayısıyla Cumhurbaşkanlığı İletişim Başkanlığı Arşivi, Anadolu Ajansı ve YEĞİTEK Arşivi'nden özel fotoğraflar da okuyuculara sunuldu. \"Vefa\" bölümünde ise Milliyetçi Hareket Partisinin (MHP) Kurucu Genel Başkanı ve ülkücü hareketin lideri Alparslan Türkeş, vefatının 28. yılında hayat hikayesi ve arşiv fotoğraflarıyla anıldı. \"Yayın\" bölümünde ise \"Cumhurbaşkanı Recep Tayyip Erdoğan'ın 4. Antalya Diplomasi Forumu Açılış Konuşması\", \"İletişim ve Diplomasi Dergisi Filistin Özel Sayısı\" ve \"2024'te Ne Yaptık?\" başlıklı eserler tanıtıldı. Başyazısı İletişim Başkanı Fahrettin Altun tarafından kaleme alınan dergi, \"Ayın Dosyası\", \"Türkiye\", \"Diplomasi\", \"Dünya\", \"Kültür-Sanat\", \"İletişim\" ve \"Yayın\" olmak üzere 7 bölümden oluşuyor.", "summary": "İletişim Başkanlığı dergisinin yeni sayısında şehir hastaneleri, TÜRKSAT 6A, 23 Nisan Şenliği, Erdoğan’ın diplomasi trafiği, Alparslan Türkeş’in anısı ve hat sanatı gibi pek çok konuya yer verildi."}
{"text": "Valilikten yapılan açıklamada, Koyulhisar ilçesi Ağacabel Yaylası yakınlarında dün gece saatlerinde Ordu-Giresun doğal gaz arzını sağlayan boru hattına yıldırım isabet ettiği bildirildi. Ardından boru hattı üzerinde yangın çıktığı belirtilen açıklamada, şunlar kaydedildi: \"Yangın 2 metrekarelik alanda devam etmektedir. Yangın BOTAŞ yetkilileri, itfaiye ve jandarma ekipleri tarafından gerekli güvenlik tedbirleri alınarak takip edilmektedir. BOTAŞ yetkilileri tarafından boru içinde bulunan gazın tükenmesi sonrasında onarıma başlanacaktır. Söz konusu yangında gaz kaçağının düşük ölçekli olması sebebiyle bölge illerinde gaz arzında herhangi bir kesinti öngörülmemektedir.\"", "summary": "Sivas'ın Koyulhisar ilçesinde doğal gaz boru hattına yıldırım isabet etti, küçük çaplı bir yangın çıktı; gaz arzında kesinti beklenmiyor, onarım gazın tükenmesinden sonra başlayacak."}
{"text": "Çevre, Şehircilik ve İklim Değişikliği Bakanlığı ile Ümraniye Belediyesi işbirliğinde yürütülen dönüşüm çalışmaları, Hekimbaşı Mahallesi'nde önemli aşamaya ulaştı. Yaz sonunda teslim edilmesi planlanan, 2 bin 500 kişinin modern ve konforlu yaşam süreceği proje alanında yer alan örnek daireler ziyarete açıldı. Ümraniye Belediye Başkanı İsmet Yıldırım, gazetecilere, \"Bu yıl içerisinde inşallah 626 adet bağımsız bölüm, bir kısmı dükkan olmak üzere bu konutları inşallah hak sahiplerine teslim edeceğiz.\" bilgisini paylaştı. Yıldırım, kentsel dönüşüm işinin zor olduğunu ancak İstanbul'da ve Türkiye'de bu konuda ciddi çalışmalar yapıldığını aktardı. İstanbul'da meydana gelen 6,2 büyüklüğündeki depremle kentsel dönüşümün tekrar gündeme geldiğini belirten Yıldırım, Ümraniye'de yüzde 65-70'e yakın stok binanın depreme dayanıklı olduğunu kaydetti. Yıldırım, ilçede komple dönüşümün sağlanması için vatandaşların da anlaşmaya varmaları gerektiğini, hizmete hazır olduklarını söyledi. Bölgede yeni kentsel dönüşüm anlaşmaları sağlandığını da bildiren Yıldırım, \"Artık burada depremde can kaybı, maddi kayıp olmaz çünkü 8-9 şiddetindeki depreme dayanıklı çok güzel binalar yapıldı. Deprem öldürmez, çürük binalar öldürür. Onların da kararını hep beraber hane sahipleri verecek. Biz her türlü hizmete varız.\" diye konuştu. \"Yarısı Bizden\" kampanyasını da her seferinde ilçe sakinlerine anlattıklarını dile getiren Yıldırım, vatandaşların bu imkandan mutlaka faydalanması gerektiğini vurgulayarak, destek miktarlarının artırıldığını anımsattı. Yıldırım, 626 bağımsız bölümün bir kısmının Çevre, Şehircilik ve İklim Değişikliği Bakanlığının, diğer kısmının da vatandaşların hakkı olduğunu belirterek, \"Bakanlığın hakkını satmayacağız, yine dönüşüme kullanacağız, devir daim yapacağız. O da vatandaşların lehine olacak. Şimdi hem kiradan kurtulmuş olacaklar hem de evlerinden taşınıp kiraya çıkmayacaklar. Burada kalan dairelerde yine çevredeki insanlara teklif edilecek. Onlarla da anlaşılacak inşallah.\" ifadelerini kullandı. Açıklamasının ardından Yıldırım, örnek dairelerde incelemelerde bulundu. Hak sahiplerinden Sultan Acısu, evlerine girecekleri günü beklediklerini dile getirerek, \"Depremlerden çok korktuk, inşallah yerlerimiz sağlam olacak diye düşünüyoruz. Herkese şimdiden teşekkür ederim.\" dedi. Örnek daireleri gezen hak sahibi Esma Şimşek, \"Evlerimiz bitsin hemen gelelim istiyoruz, kirada olmak çok zor. Herkesten Allah razı olsun, bizi gecekondulardan kurtardılar. Ben Hekimbaşı'ndan kötü de olsa vazgeçmem.\" şeklinde konuştu. Aysel Toprak da daha önce gecekonduda oturduğunu hatırlatarak, \"Bir deprem olduğu zaman şu an oturduğum ev bile o kadar sallanıyor ki aklım gidiyor. Şu anki evleri gezdim, içini biliyorum, yapılışını görüyoruz, burada yaşamak cennet gibi. Gecekondu olduğu zaman çatısı düşecek, sıvası düşecek diye insanın aklı gidiyor.\" diye konuştu. Gecekondusunun yıkılıp yerine ev yapılmasını çok istediğini ve dualarının kabul olduğunu anlatan Hatice Kızıltaş da emeği olan herkese teşekkür etti. Öte yandan, ilçede Topağacı ve İnkılap mahallelerinde de kentsel dönüşüm çalışmaları devam ediyor.", "summary": "Ümraniye Hekimbaşı Mahallesi'nde yürütülen kentsel dönüşüm projesi kapsamında 626 konut yıl sonuna kadar teslim edilecek; depreme dayanıklı binalar sayesinde bölgedeki risk azalacak, yeni örnek daireler ziyarete açıldı."}
{"text": "Çevre, Şehircilik ve İklim Değişikliği Bakanlığı Meteoroloji Genel Müdürlüğü Hava Tahmin Uzmanı Cengiz Çelik, AA muhabirine, hafta sonu beklenen hava durumuna ilişkin değerlendirmede bulundu. Çelik, yapılan son değerlendirmelere göre, hafta sonu ülke genelinde serin ve yağışlı havanın etkili olacağını belirterek, kuzey ve iç bölgelerin tamamında yağış görülebileceğini bildirdi. Yağışlı sistemle beraber sıcaklıkta 7 ila 8 derecelik düşüş beklendiğini söyleyen Çelik, \"Şu anda mevsim normallerinin oldukça üzerinde seyreden sıcaklık cumartesi günü kuzeybatıda, pazar günü ise ülke genelinde hızla azalarak mevsim normalleri civarı ya da yer yer 1 ila 2 derece altına inecek.\" dedi. Çelik, yarın havanın çoğunlukla parçalı bulutlu geçeceğini ve iç kesimlerde kısa süreli yerel yağışlar görülebileceğini dile getirerek, \"Cumartesi günü ilk saatlerden itibaren Marmara'da bölge genelinde gök gürültülü yağışlar göreceğiz. Bu yağışlar yer yer kuvvetli olabilir. Öğle saatlerine doğru ise İç Anadolu'nun kuzey ve Batı Karadeniz'de gök gürültülü yağış geçişleri göreceğiz.\" diye konuştu. Cumartesi gününün ilerleyen saatlerinde ülkenin kuzey kesimlerinin tamamında yağışların başlayacağını belirten Çelik, 11 Mayıs Pazar günü ise yağışların doğuya doğru hareket edeceğini söyledi. Pazar günü yağışların Doğu Anadolu ve Karadeniz Bölgelerinin tamamında ve İç Anadolu'nun kuzeyinde gök gürültülü sağanak şeklinde beklendiğini ifade eden Çelik, \"Daha çok batı ve orta Karadeniz'in iç kesimlerinde kuvvetli gök gürültülü sağanak görebiliriz.\" bilgisini verdi. İstanbul'da yarın için yağış beklenmediğini belirten Çelik, kentte cumartesi günü sabah ilk saatlerden itibaren gök gürültülü yağışın etkili olacağını belirtti. Çelik, pazar günü yağışların doğuya yönelmesiyle İstanbul'da parçalı bulutlu bir havanın hakim olacağını ifade etti. Hava sıcaklığının İstanbul'da şu anda 24 ila 25 derece civarında seyrettiğini belirten Çelik, \"Sıcaklık cumartesi ve pazar günü yer yer 20 derecenin altına inecek. Sıcaklık hafta ortasına doğru kademeli olarak tekrar artacak diyebiliriz.\" dedi. Ankara'da cuma günü kuzey ve batı kesimlerde kısa süreli ve yerel sağanak yağışlar görüleceğini belirten Çelik, \"Cumartesi ve pazar günü Ankara'da yine il genelinde aralıklarla gök gürültülü sağanak geçişleri var.\" tahmininde bulundu. Çelik, Ankara'da en yüksek sıcaklığın 27 ila 28 derecelerde seyredeceğini, hafta sonunda ise 7 ila 8 derecelik düşüşle birlikte 19 ila 20 derecelere ineceğini vurguladı. İzmir'de ise bir yağış beklenmediğini, havanın çoğunlukla parçalı ve az bulutlu olacağını ifade eden Çelik, \"İzmir'deki sıcaklık şu anda 32 ila 33 derecelere kadar yükseldi. Hafta sonu gelecek sistemle birlikte pazar ve pazartesi günleri İzmir'de 26 ila 27 derecelik en yüksek sıcaklık var.\" diye konuştu.", "summary": "Meteorolojiye göre hafta sonu Türkiye genelinde serin ve yağışlı hava etkili olacak; sıcaklıklar 7-8 derece düşerken, özellikle Marmara, İç Anadolu ve Karadeniz'de gök gürültülü sağanaklar bekleniyor."}
{"text": "İstanbul Valiliği'nde, Bakan Kurum'un başkanlığında, Deprem Dönüşümü Değerlendirme Toplantısı düzenlendi. Toplantı öncesi basın mensuplarına açıklamalarda bulunan Çevre, Şehircilik ve İklim Değişikliği Bakanı Murat Kurum, İstanbul'un nüfusu, ekonomik büyüklüğü ve tarihsel derinliğiyle Türkiye için eşsiz bir değere sahip olduğunu belirtti. Kurum, şehrin geleceğiyle Türkiye'nin geleceğinin doğru orantılı olduğunu ifade ederek, bu sebeple İstanbul güvenli bir şekilde güçlenirse Türkiye'nin güçleneceğini, aksi bir durumda Türkiye'nin geri dönüşü olmayan bir zarar göreceğini söyledi. Son yıllarda yaşanılan afetler ve özellikle de İstanbul'da hissedilen depremlerin, deprem dönüşüm seferberliğinin kıymetini bir kez daha gözler önüne serdiğini vurgulayan Kurum, tam da bu noktada, asrın felaketi sonrasında 11 ilde yaptıkları çalışmaları, İstanbul'un nitelikli dönüşümüne örnek olması bakımından çok önemsediğini dile getirdi. Kurum, 6 Şubat 2023'te tarihin en büyük felaketlerinden birinin yaşandığını anımsatarak, depremin ilk dakikaları itibarıyla devlet-millet el ele vererek yaraları sardıklarını ve hala sarmaya devam ettiklerini belirtti. Deprem bölgesinde, devletin gücü ile kararlılığı, milletin güveni ve desteğiyle 201 bin konutun teslimini 2 yıl geçmeden bitirdiklerini anımsatan Kurum, \"Şu anda deprem bölgesinde hak sahibi olan tüm vatandaşlarımız için konutların, iş yerlerinin yapımına başlamış bulunuyoruz. Toplamda 453 bin ev ve iş yerini inşallah yıl sonuna yetiştirmek için alın teri döküyoruz.\" diye konuştu. Deprem bölgesindeki çalışmaları hızla tamamlayarak, devletin gücü ve tecrübesini süratli şekilde İstanbul'a aktaracaklarını belirten Kurum, \"Türkiye, yüzlerce yıldır yerin altında sessizce bekleyen deprem gerçeğiyle birlikte yaşamaktadır. Çünkü bu vatanın coğrafi büyüklüğünün yüzde 66'sı deprem riski altındadır. Nüfusumuzun yüzde 71'i bu riskli bölgelerde hayat sürmektedir. Bu riskli bölgelerin en başında da maalesef İstanbul'umuz gelmektedir.\" şeklinde konuştu. Bu yıl itibarıyla İstanbul'da 8 milyon 70 bin ev ve iş yerinin bulunduğunu anlatan Kurum, \"Bunun 3 milyon 393 bini, 2000 yılı ve öncesi. 2000 yılındaki bina stokumuza baktığımızda aslında 2000 yılında İstanbul'un tamamı riskliyken, yapmış olduğumuz düzenlemeler, mevzuat değişiklikleri ve inşa çalışmalarıyla bugün İstanbul'umuzun yüzde 60'ı güvenli hale gelmiş durumdadır. Ancak halen acil dönüşmesi gereken 600 bin konutun olduğunu da hepimiz çok iyi biliyoruz.\" ifadelerini kullandı. Kurum, bu gerçekten hareketle Cumhurbaşkanı Recep Tayyip Erdoğan'ın kentsel dönüşüm seferberliğini başlattığı 2012'den bugüne tam 923 bin bağımsız bölümün dönüşümünü tamamladıklarını, \"on binlerce mimar, mühendis ve işçi kardeşiyle birlikte şehrin 39 ilçesine yayılan 208 bin 915 konut ve iş yerini de hali hazırda dönüştürdüklerini\" kaydetti. Şu ana kadar İstanbul'da depreme hazırlık başlığı altında gerek kentsel dönüşüm gerek Yarısı Bizden kampanyası gerekse sosyal konut projeleriyle yaklaşık 450 milyar lira yatırım yaptıklarını dile getiren Kurum, şöyle konuştu: \"Ayrıca İstanbul'un dönüşümünü çok daha kolay hale getirmek için Yarısı Bizden kampanyamızı başlattık. Sayın Cumhurbaşkanı'mız açıkladılar. Kredi ve hibe desteğini artırarak, toplam destek miktarımızı 1 milyon 500 binden, 1 milyon 875 bine çıkardık. İstanbul'da 62 bin konutumuz Yarısı Bizden kapsamında dönüşüm sürecini yürütmektedir. 21 bin ev ve iş yerimizin de bu kapsamda inşa faaliyetleri süratle devam etmektedir.\" Bakan Kurum, 23 Nisan'da İstanbul'da 6,2 büyüklüğünde bir deprem yaşandığını anımsatarak, herhangi bir yıkım olmasa da valilik koordinasyonunda, AFAD, Kızılay, ilgili bakanlıklar ve milletle birlikte zorlu günlerin üstesinden geldiklerini dile getirdi. Bu çerçevede hasar tespitlerini hızlı bir şekilde yapıp, vatandaşların bir an önce evlerine girmesine destek olmaya çalıştıklarını anlatan Kurum, söyle devam etti: \"Bu kapsamda 452 bin ev ve iş yerimizin tespitleri hızlı bir şekilde yapıldı ve bu tespitler çerçevesinde 354 bin bağımsız bölümün hasarsız, 61 bin bağımsız bölümün ise az hasarlı olduğunu tespit ettik. Bu 61 bin bağımsız bölümün, yani burada yaşayan yaklaşık 250 bin vatandaşımızı ilgilendiren konuya ilişkin de hemen Yarısı Bizden kampanyasına vatandaşımız talep ederse eğer dahil olabileceklerini ifade ettik. Arkadaşlarımız bu konutlarda yaşayan, bu konutlarda iskan ettiğimiz vatandaşlarımızla görüşmelerine başladılar ve talep etmeleri halinde Yarısı Bizden kampanyasına burada yaşayan vatandaşlarımızı dahil edeceğiz.\" Kurum, depremin siyaset üstü bir konu olduğunu ve böyle bir konuda asla politika yapılamayacağını belirterek, hangi siyasi partiden olursa olsun tüm belediye başkanlarını bu sürece sahip çıkmaya çağırdıklarını dile getirdi. Basına kapalı gerçekleştirilen toplantıda Çevre, Şehircilik ve İklim Değişikliği Bakan Yardımcısı Ömer Bulut, İstanbul Valisi Davut Gül, İstanbul Büyükşehir Belediye Başkanvekili Nuri Aslan, TOKİ Başkanı Mustafa Levent Sungur, ilçe belediye başkanları ve ilgili kurumların temsilcileri yer aldı. Çevre, Şehircilik ve İklim Değişikliği Bakanlığından yapılan açıklamada ise Kurum'un toplantıya ilişkin değerlendirmelerine yer verildi. Açıklamada, şu ifadeler kullanıldı: \"İstanbul Kentsel Dönüşüm Komisyonu kurulması kararı aldık. Valimiz başkanlığındaki komisyonda belediyelerden gelen talepleri değerlendirip hızlı bir şekilde kararları alacağız. Komisyon siyaset üstü bir bakışla İstanbul'un dönüşümü adına yapılması gereken her iş ve işlemi yürütecek.\"", "summary": "Çevre, Şehircilik ve İklim Değişikliği Bakanı Murat Kurum, İstanbul'un kentsel dönüşüm sürecinde önemli ilerlemeler kaydedildiğini belirterek, 2012'den bu yana 923 bin bağımsız bölümün dönüşümünün tamamlandığını, İstanbul'da dönüşüm sürecinin hızla devam ettiğini ve \"Yarısı Bizden\" kampanyasının desteklerini artırarak 62 bin konutun dönüşümde olduğunu vurguladı."}
{"text": "Menekşe Sokak'ta bir araya gelen aileler, Türk bayrakları ve evlatlarının fotoğraflarını taşıyarak DEM Parti İl Başkanlığının önüne yürüdü. Bir süre oturma eylemi yapan anne ve babalar, çocuklarına teslim olmaları çağrısında bulundu. Kızı Şeyma için eyleme katılan Nazlı Sancar, gazetecilere, dağa kaçırılan çocukları için başlattıkları eylemlerine devam ettiklerini söyledi. Yıllardır kızından haber alamadığını belirten Sancar, şunları kaydetti: \"14 yıldır evlat acısı çekiyorum. Her hafta bir umutla buraya geliyorum. Kızım devlet güçlerimize teslim olsun. Burada son nefesime kadar düşmanların karşısında mücadeleye devam edeceğim. Evlat acısının tarifi yok, evlat hiçbir şeye benzemez. Mücadelemiz evlat mücadelesi. Kendi çocuklarının eline kalem, bizim çocuklarımıza da silah verdiler.\"", "summary": "Menekşe Sokak'ta toplanan aileler, çocuklarının dağa kaçırılmasına karşı eylem yaptı. Nazlı Sancar, 14 yıldır kaybolan kızı Şeyma için mücadele ettiklerini belirterek, evlat acısının tarifi olmadığını ve çocuklarının teslim olmalarını istedi."}
{"text": "Polis ekipleri, gece saatlerinde 4 kişinin ilçe merkezindeki farklı noktalarda Cumhurbaşkanı Erdoğan'a yönelik hakaret içerikli duvar yazıları yazıldığı ihbarı üzerine çalışma başlattı. Bu kapsamda şüphelilerin, CHP Kemalpaşa Gençlik Kolları Başkanı Mehmet Deviren ve beraberindeki A.D.B, B.İ. ve İ.S. olduğu tespit edildi. Polis ekiplerince gözaltına alınan 4 şüpheli, emniyetteki işlemlerinin ardından adliyeye sevk edildi. Şüpheliler, çıkarıldıkları sulh ceza hakimliğince, \"Cumhurbaşkanına hakaret\" ve \"kamu malına zarar verme\" suçlarından tutuklandı.", "summary": "Cumhurbaşkanı Erdoğan'a yönelik hakaret içerikli duvar yazıları yazan 4 kişi, polis tarafından gözaltına alındı. Şüpheliler, \"Cumhurbaşkanına hakaret\" ve \"kamu malına zarar verme\" suçlarından tutuklandı."}
{"text": "Cumhurbaşkanı Recep Tayyip Erdoğan'ın eşi Emine Erdoğan, sosyal medya hesabından, dün ATO Congresium'da açılışına katıldığı ve 11 Mayıs'a kadar ziyaret edilebilecek fuara ilişkin paylaşımda bulundu. Paylaşımında, \"Geleneksel sanatlarımızın ilham verici eserleriyle tanışmak, sanatın şifa veren yönünü yeniden keşfetmek isteyen herkesi Uluslararası İslam Sanatları Fuarı'na davet ediyorum\" ifadelerine yer veren Emine Erdoğan, özellikle çocukların ve gençlerin, geçmişin mirasını geleceğe taşıyan bu özel fuarı ziyaret etmesini diledi. Ayrıca gönderide, Emine Erdoğan'ın fuar açılışında yaptığı konuşmadan bir bölüme ve etkinlikten görüntülere de yer verildi.", "summary": "Emine Erdoğan, sosyal medya hesabından Uluslararası İslam Sanatları Fuarı'na davet paylaşımı yaptı. Geleneksel sanatların tanıtıldığı fuarı ziyaret etmeyi özellikle çocuklar ve gençler için önerdi. Fuar 11 Mayıs'a kadar ziyaret edilebilir."}
{"text": "Orgeneral Gürak, resmi davetlisi olarak Türkiye'yi ziyaret eden Korgeneral Halife'yi, Genelkurmay Başkanlığı'nda resmi törenle karşıladı. İki ülkenin milli marşları çalındıktan sonra Korgeneral Halife, Onur Kıtası'nı selamladı. Orgeneral Gürak ve Korgeneral Halife​​​​​​​, törenin ardından basına kapalı görüşme gerçekleştirdi.", "summary": "Orgeneral Gürak, Türkiye'yi ziyaret eden Korgeneral Halife'yi Genelkurmay Başkanlığı'nda resmi törenle karşıladı. Törenin ardından ikili basına kapalı bir görüşme gerçekleştirdi."}
{"text": "İstanbul'da kentsel dönüşümü hızlandırmak ve güvenli yerleşimleri sağlamak için başlatılan \"Yarısı Bizden\" kampanyası, eski ve riskli evlerinden uzaklaşmak isteyen vatandaşlara fırsat sunuyor. Bu kapsamda kentte binlerce bağımsız bölümde dönüşüm yapılırken, kampanyanın destek tutarlarının artırılması da dönüşüm arayışında olan pek çok aileye yeniden umut oldu. Kentte deprem riski yüksek olan Avcılar ve Küçükçekmece'de kampanyayla yeni evlerine kavuşan Çapkan ve Çiftçi aileleri, sürece dair deneyimlerini AA muhabirine anlattı. Avcılar'daki yeni evinde yaşayan 44 yaşındaki 2 çocuk annesi Nuriye Çapkan, binalarının 1996'da yapıldığını, dönüşümden önce Beykoz'da yaşadıklarını söyledi. Binada çatlakların bulunduğunu ve zeminin iyi olmadığını aktaran Çapkan, kampanyayı haberlerden duyarak dönüşüm arayışına girdiklerini ve 1 yıl içinde yeni evlerine kavuştuklarını belirtti. Çapkan, \"Önce e-Devlet üzerinden başvuru yaptık. Sonrasında yapım aşamasında belirli bir düzeye geldikten sonra müteahhit topluca başvuru yaptı. Çok kısa sürede olumlu sonuçlandı. Ev metrekare olarak biraz küçüldü ama sağlam oldu, önemli olan da oydu. Eski hali kullanışlı değildi. Asansör yoktu, asansörümüz oldu, otoparkımız yoktu, otopark oldu.\" ifadelerini kullandı. Yeni binasında sığınağın da bulunduğuna dikkati çeken Çapkan, \"Çalışıp kendimizi geçindiren insanlarız. İnşaat maliyetleri çok yüksek. Bizim için çok büyük kolaylık oldu, ödenek gelince çok fazla bizi zorlamadı. Allah razı olsun. Benden daha zor durumda olan insanlar var ve ne yapacağını bilmeden bu şekilde yaşamaya devam ediyorlar.\" diye konuştu. Çapkan, \"O evlerin içerisinde yaşamak çok büyük risk. Tabii ki olacak olan olur ama tedbir almakta fayda var. Bu yüzden hiç vakit kaybetmeden bir an önce başvurulması gerekiyor. Böyle bir imkan varken yapılması taraftarıyım. Fırsat bu fırsat. Deprem bölgesiyiz, ülkesiyiz. Haliyle bu yüzden herkesin başvurması taraftarıyım.\" dedi. Daha önce uyku problemleri yaşadığını dile getiren Çapkan, şöyle devam etti: \"Yıllardır hiç uyuyamam, buraya geldikten sonra hiç öyle kaygım olmadı. İstanbul'da olan 4 büyüklüğündeki depremde burada yemek yiyorduk, hiç hissetmedik. Avcılar bölgesinde olduğumuz için herkes bizi aradı. 6,2 büyüklüğündeki depremde de il dışındaydım, yolda haberimiz oldu. Herkes Anadolu'ya kaçmaya çalışırken biz bu tarafa geçmeye çalıştık. Eve geldiğimde duvarda dayalı süpürgem dahi düşmemişti. Çok şükür hiçbir şey yoktu. Bütün millet sokakta, sahil bölgesinde yatarken biz evdeydik. Herkes bundan faydalanmalı, herkese yayılmalı. Bilen bilmeyene söylesin.\" Küçükçekmece'de yeni evine kavuşan Ali Çiftçi de eski evleri deniz kumundan yapıldığı için korku duyduklarını ve Kahramanmaraş merkezli depremlerin ardından yenilemeye karar verdiklerini dile getirdi. Çiftçi, kampanyayı duymasının ardından çevresindeki herkese söylediğini belirterek, \"Bizim için belki biraz süreç uzun gibi oldu ama açıkçası kampanya eğer olmasaydı tuğla aşamasında kalacaktık, kötü olacaktı.\" ifadesini kullandı. Geçen yıl kasım ayında yeni evlerine taşındıklarını, şimdi desteklerin daha da iyi olduğunu söyleyen Çiftçi, \"Benim zamanımda kat mülkiyeti kurduktan sonra yüzde 10 peşinat verdiler. Akabinde inşaat belirli seviyeye geldikten, gerekli izinler, incelemeler yapıldıktan sonra kalanı verildi. Son ruhsatlama aşamasında da son kalanımızı alacağız. Kira desteğimiz sağlandı. Bununla ilgili 2 taksit şeklinde nakit olarak aldık. Bu süreçte bizim için can suyu oldu.\" şeklinde konuştu. Ali Çiftçi, depremin kaçınılmaz olduğunu vurgulayarak, \"Çevremdeki herkese binaları yenilemeleri gerektiğini söylüyorum. Şu anda devletimizin ciddi olarak da yardımı söz konusu. Benim zamanımdakine ilave de yapıldı ve bu da günün şartlarında yeter seviyeye geliyor, şiddetle öneriyorum.\" dedi. Daha önce deprem korkusuyla yaşadıklarını anlatan Çiftçi, şunları kaydetti: \"Binamız eski ve yorgundu, 1999 depremini görmüştü. Korkularımız illa ki oluyordu. Şimdi biraz daha huzurlu ve mutluyuz. İstanbul'daki depremlerde açıkçası evimi terk etmedim. Çocuklarıma filan da evimizin güvenli olduğunu söyledim. Tabii yine takdir Allah'ın, ona biz karışamayız. Bir öncekine nazaran içim daha rahat. Bence gerçekten depremle alakalı olarak güzel kampanya, süper destek.\"", "summary": "İstanbul'da \"Yarısı Bizden\" kampanyası ile eski ve riskli evlerinden kurtulmak isteyen vatandaşlar dönüşüm fırsatını değerlendiriyor. Çapkan ve Çiftçi aileleri, bu kampanya sayesinde güvenli ve modern evlerine kavuşarak depreme karşı daha huzurlu bir yaşam sürdüklerini belirtti. Her iki aile de kampanyanın sunduğu desteklerden memnun olduklarını ve diğer vatandaşların da bu fırsattan yararlanması gerektiğini vurguladı."}
{"text": "Deniz Kaplumbağaları Araştırma Kurtarma ve Rehabilitasyon Merkezi (DEKAMER) ekipleri ve gönüllüleri yuvalama döneminin başladığı şu günlerde kumsaldaki çalışmalar sırasında 10 yuvayı tespit etti. Görevliler yuvaların içindeki yumurtaları tilki, porsuk gibi hayvanların zarar vermemesi için kafesle korumaya alarak, yumurtadan çıkacak yavruların takibi için yuvayı kayıt altına alıyor. DEKAMER Proje Asistanı Biyolog Fatih Polat, yaptığı açıklamada, Çevre, Şehircilik ve İklim Değişikliği Bakanlığı Tabiat Varlıklarını Koruma Genel Müdürlüğü'nün desteğiyle kumsaldaki yuvaları koruma ve izleme çalışması yaptıklarını söyledi. İztuzu Sahili'nde yılın ilk caretta caretta yuvasını 29 Nisan'da tespit ettiklerini belirten Polat, yuvaların kafesle koruma altına alındığını, bugüne kadar yaklaşık 10 yuva belirlediklerini aktardı. İlk yavruların hava sıcaklığına göre yaklaşık 45 ile 60 günlük kuluçka süresinin ardından yumurtadan çıkacağına işaret eden Polat, \"Haziranda en yüksek sayıları muhtemelen göreceğiz. Bu dönem için yapılmış olan sezonun ilk yuvalarından ilk yavru çıkışlarını da temmuz ayının ortaları gibi bekliyoruz.\" diye konuştu. Polat, yumurtlamanın temmuz ayının ortalarına kadar sürdüğünü ifade etti.", "summary": "DEKAMER ekipleri, İztuzu Sahili'nde başlayan yuvalama dönemi sırasında 10 caretta caretta yuvası tespit etti. Yuva içindeki yumurtalar, tilki ve porsuk gibi hayvanlardan korunmak için kafeslerle güvence altına alındı. İlk yavru çıkışlarının temmuz ayında başlaması bekleniyor."}
{"text": "Cumhurbaşkanlığı kaynaklarından edinilen bilgiye göre, Birleşik Arap Emirlikleri'nin Annesi, Genel Kadınlar Birliği Başkanı, Annelik ve Çocukluk Yüksek Şurası Başkanı ve Aile Gelişim Vakfı Başkanı Şeyha Fatima Bint Mubarak, Türkiye'ye 3 günlük resmi ziyaret gerçekleştiriyor. Şeyha Fatima Bint Mubarak, Cumhurbaşkanı Recep Tayyip Erdoğan'ın eşi Emine Erdoğan tarafından İstanbul'da kabul edildi. Emine Erdoğan, Şeyha Fatima Bint Mubarak’ın ziyaretini içtenlikle karşıladığını ifade ederek, kendisini kadın liderliği ile toplum ve insani yardım çalışmalarında öncü bir küresel model olarak belirtti. Erdoğan, ziyaretin, iki ülke arasında sosyal ve insani alanlarda, kadınların güçlendirilmesi ile çocukların ve ailelerin desteklenmesi konularında işbirliğini geliştirmenin yollarını araştırmak ve bu alanlarda uzmanlık ve başarılı deneyimlerin paylaşılması için önemli bir fırsat sunduğunu kaydetti. Şeyha Fatima Bint Mubarak ise Türkiye Cumhuriyeti'ni ziyaret etmekten duyduğu mutluluğu dile getirerek, iki dost ülke arasındaki ikili ilişkilerin derinliğine dikkati çekti. Bu ziyaretin, Birleşik Arap Emirlikleri'nin Türkiye Cumhuriyeti ile stratejik ilişkilerini pekiştirme, bu ilişkileri daha geniş ortaklık ve yapıcı işbirliği ufuklarına doğru geliştirme isteği çerçevesinde gerçekleştiğini vurgulayan Şeyha Fatima Bint Mubarak, özellikle sosyal, kültürel ve bilimsel konularda iki dost ülkeye ve halkın ortak çıkarlarına hizmet edeceğinin altını çizdi. Şeyha Fatima Bint Mubarak, bu ziyaret aracılığıyla iki ülke arasında toplumlara hizmet eden ve sürdürülebilir kalkınmayı teşvik eden alanlarda başarılı deneyimlerin paylaşılmasını dört gözle beklediklerini ifade etti. Ziyaretinde Şeyha Fatima Bint Mubarak'a, Cumhurbaşkanlığı Kalkınma İşleri ve Şehit Aileleri Mahkemesi Başkan Yardımcısı Şeyh Theyab Bin Muhammed Bin Zayed El Nahyan, Zayed İnsani Miras Vakfı Mütevelli Heyeti Başkanı; Devlet Başkanının eşi Şeyha Seleme Bint Hamdan El Nahyan ve Şeyh Hamdan Bin Zayed El Nahyan'ın eşi, El Dhafra Bölgesi Hükümdarı Temsilcisi Şeyha Şemsa Bint Hamdan bin Muhammed El Nahyan eşlik etti. Heyette ayrıca Uluslararası İşbirliği Devlet Bakanı Reem Al Haşimi, Toplumsal Kalkınma Bakanı Shamma Suhail Faris Al Mazrui, Milli Eğitim Bakanı Sarah El Amiri, İklim Değişikliği ve Çevre Bakanı Dr. Amna Bint Abdullah Al Dahak Al Shamsi, Aile İşleri Bakanı Sana bint Muhammed Suhail, Devlet Bakanı ve Kabine Genel Sekreteri Meryem Bint Ahmed Al Hammadi, Devlet Bakanı Dr. Maitha Bint Salem Al Shamsi, Hükümet Geliştirme ve Gelecekten Sorumlu Devlet Bakanı Ohood Khalfan Al Roumi, Devlet Bakanı Nura Bint Muhammed El Kabî, Devlet Bakanı Khalifa Shaheen Al Marar, Girişimcilikten Sorumlu Devlet Bakanı Alia Bint Abdullah Al Mazrui, Genel Kadınlar Birliği Genel Sekreteri Nura Halife El Suveydi ve Yüksek Annelik ve Çocukluk Konseyi Genel Sekreteri Reem Bint Abdullah Al Falasi yer aldı.", "summary": "Birleşik Arap Emirlikleri'nin kadın liderlerinden Şeyha Fatima Bint Mubarak, Türkiye'yi 3 günlük resmi bir ziyaret için geldi. Emine Erdoğan tarafından İstanbul'da kabul edilen Şeyha Fatima, iki ülke arasındaki sosyal, kültürel ve insani işbirliğini güçlendirmek için başarılı deneyimlerin paylaşılmasını amaçladıklarını belirtti. Ziyaret, iki ülkenin stratejik ilişkilerini pekiştirmeyi ve toplumlara hizmet eden sürdürülebilir kalkınmayı teşvik etmeyi hedefliyor."}
{"text": "Anadolu 2. Çocuk Ağır Ceza Mahkemesi'ndeki duruşmaya 15 yaşındaki tutuklu sanıklar U.B. ve B.B, Ses ve Görüntü Bilişim Sistemi (SEGBİS) ile bağlandı. Duruşmada maktul çocuğun annesi Yasemin Akıncılar Minguzzi ve babası Andrea Minguzzi ile taraf avukatları da hazır bulundu. CHP genel başkan yardımcıları Aylin Nazlıaka ile Suat Özçağdaş ve AK Parti İstanbul Milletvekili Yıldız Konal Süslü'nün de katıldığı duruşmaya, kapalılık ve gizlilik kararı olduğu için basın mensupları ile izleyiciler alınmadı. Balıkesir'de, motokuryelik yaparken 17 yaşındaki E.Ö. tarafından bıçaklanarak öldürülen üniversite öğrencisi Ata Emre Akman'ın annesi Zuhal Akman da Minguzzi'nin ailesine destek olmak için duruşma salonunun önünde yer aldı. Dava nedeniyle duruşma salonunun önünde ve koridorda geniş güvenlik önlemleri alındı. Adliye içindeki bazı vatandaşlar ise ellerinde \"Mattia Ahmet için adalet\" gibi yazılı dövizler taşıyarak sloganlar attı. Duruşmada Minguzzi ailesinin avukatı Rezan Epözdemir'in olay yerinde keşif yapılmasını talep ettiği öğrenildi. Ara kararını açıklayan mahkeme, sanıkların tutukluluk halinin devamına, tutuklanan iki şüpheli ve olayda kullanılan bıçakla ilgili yürütülen soruşturmaların akıbetinin sorulmasına hükmetti. Görüntülerde sanık B.B'yi uzaklaştırmaya çalışan iki şahsın kimliği tespit edilerek tanık olarak dinlenmesini hükme bağlayan mahkeme, bilirkişi raporunu yetersiz bularak, yeni bilirkişi raporu hazırlanmasına karar verdi. Mahkeme, park yerinin görüntülerinin emniyet tarafından tespit edilerek bunlarla ilgili de bilirkişi raporu hazırlanmasını kararlaştırdı. Olay yerinde keşif yapılması talebini reddeden mahkeme, eksikliklerin giderilmesi için duruşmayı 20 Haziran'a erteledi. Duruşma sonrasında adliye önünde basın açıklaması yapan maktul çocuğun babası Andrea Minguzzi, \"Bu katilleri durdurmak lazım. Biz peşindeyiz. Artık Ahmet için maalesef her türlü adalet olmayacak çünkü geri gelmeyecek ama çocuklar ve yetişkinler için, herkes için savaşacağız.\" ifadelerini kullandı. Anne Yasemin Akıncılar Minguzzi ise en başından beri \"Ahmetler\" için mücadele ettiklerini belirterek, davanın peşini bırakmayacaklarını söyledi. CHP Genel Başkan Yardımcısı Suat Özçağdaş ise sadece 2023'te bir biçimde suçtan etkilenen çocuk sayısının 537 bin olduğunu belirterek, \"Bunların 237 bini suçtan etkilenen. 170 binden fazlası bir şekilde suça sürüklenen çocuklar. İnanılmaz bir rakam bu.\" dedi.", "summary": "Anadolu 2. Çocuk Ağır Ceza Mahkemesi'nde, 15 yaşındaki sanıkların yargılandığı duruşmaya, maktul çocuğun ailesi ve siyasi isimler katıldı. Mahkeme, sanıkların tutukluluk halinin devamına karar verirken, yeni bilirkişi raporları ve keşif yapılmasını istedi, duruşmayı 20 Haziran'a erteledi."}
{"text": "Genelkurmay Başkanlığından yapılan açıklamaya göre, Genelkurmay Başkanı Orgeneral Metin Gürak'ın resmi davetlisi olarak Türkiye'yi ziyaret eden Mısır Genelkurmay Başkanı Korgeneral Ahmed Fethi İbrahim Halife resmi törenle karşılandı. Orgeneral Gürak ve Korgeneral Halife​​​​​​​, törenin ardından basına kapalı görüşme gerçekleştirdi. İkili görüşme sonrasında her yıl Genelkurmay Başkanlıkları seviyesinde yapılması planlanan Türkiye-Mısır Üst Düzey Askeri Diyalog Toplantısı'nın ilki Ankara'daki Genelkurmay Karargahı'nda düzenlendi.", "summary": "Mısır Genelkurmay Başkanı Korgeneral Ahmed Fethi İbrahim Halife, Genelkurmay Başkanı Orgeneral Metin Gürak'ın resmi davetlisi olarak Türkiye'yi ziyaret etti ve resmi törenle karşılandı. İkili görüşmenin ardından Türkiye-Mısır Üst Düzey Askeri Diyalog Toplantısı'nın ilki Ankara'da düzenlendi."}
{"text": "Konak Belediyesine bağlı Merbel AŞ ile DİSK'e bağlı Genel İş 5 Nolu Şube arasında 11. Dönem Toplu İş Sözleşmesi görüşmelerinde anlaşma sağlanamaması nedeniyle işçilerin dün başlayan grevi sürüyor. İşçilerin iş bırakma kararı sonrası temizlik hizmetlerinde de aksamalar yaşandı. Çöplerin toplanmaması nedeniyle sokaklarda çöp yığınları ve kötü koku oluştu. Biriken çöplerin kaldırım ve yollara taştığı gözlemlendi. Birçok cadde ve sokakta atıkların yol boyunca biriktiği görüldü. İlçe halkı grev nedeniyle iki gündür çöplerin biriktiğini belirterek, sorunun çözülmesini istedi.", "summary": "Konak Belediyesine bağlı Merbel AŞ ile DİSK'e bağlı Genel İş 5 Nolu Şube arasındaki 11. Dönem Toplu İş Sözleşmesi görüşmelerinde anlaşma sağlanamayınca işçilerin başlattığı grev devam ediyor. Grev nedeniyle temizlik hizmetlerinde aksama yaşanarak sokaklarda çöp yığınları ve kötü koku oluştu."}
{"text": "Çamlık Mahallesi Küçüksu Caddesi'nde yaklaşık 10 büyükbaş hayvanın yolun ortasında başıboş şekilde ilerlediği görüldü. Trafik güvenliğinin tehlikeye düştüğü bu anlar, caddenin diğer yönünde aracıyla seyreden sürücü tarafından cep telefonu kamerasıyla kayda alındı.", "summary": "Çamlık Mahallesi Küçüksu Caddesi'nde, yaklaşık 10 büyükbaş hayvanın yolun ortasında başıboş şekilde ilerlemesi trafiği tehlikeye düşürdü. Bu anlar, caddenin diğer yönünde seyreden bir sürücü tarafından cep telefonu kamerasıyla kaydedildi."}
{"text": "İstanbul Narkotik Suçlarla Mücadele Şube Müdürlüğü ekipleri, uyuşturucu imal ve ticaretinin önlenmesi ile şüphelilerin yakalanmasına yönelik çalışma yaptı. Ekiplerce 2-6 Mayıs arasında Bağcılar, Bakırköy, Başakşehir, Bahçelievler, Tuzla ve Silivri ilçelerindeki 9 adres ve 7 araca yönelik operasyon düzenlendi. Operasyonlarda 20 şüpheli yakalanırken adres ve araçlarda yapılan aramalarda, toplam 1 ton 52 kilo 380 gram uyuşturucu ele geçirildi. Emniyetteki işlemleri tamamlanan 20 şüpheli, sevk edildikleri adli makamlarca tutuklandı. Öte yandan, İstanbul Emniyet Müdürü Selami Yıldız, ele geçirilen uyuşturucu maddenin sergilendiği emniyetin Vatan Caddesi'ndeki yerleşkesinde basın mensuplarına açıklama yaptı. Operasyona ilişkin bilgiler veren Yıldız, toplumun geleceğini ve gençleri uyuşturucu tacirlerine bırakmayacaklarını belirterek, bu yöndeki mücadelelerini kararlılıkla sürdüreceklerini vurguladı.", "summary": "İstanbul Narkotik Suçlarla Mücadele Şube Müdürlüğü, Bağcılar, Bakırköy, Başakşehir, Bahçelievler, Tuzla ve Silivri ilçelerinde 9 adrese ve 7 araca yönelik operasyon düzenledi. 2-6 Mayıs tarihleri arasında yapılan operasyonda 20 şüpheli yakalanırken, toplam 1 ton 52 kilo 380 gram uyuşturucu ele geçirildi ve şüpheliler tutuklandı. Emniyet Müdürü Selami Yıldız, uyuşturucu tacirlerine karşı mücadeleye kararlılıkla devam edeceklerini belirtti."}
{"text": "Türk Silahlı Kuvvetleri (TSK) İnsani Yardım Tugay Komutanlığında gerçekleştirilen tatbikata, KKTC'den 10 askeri, 7 sivil savunma olmak üzere 17 personel katılım sağladı. İnsani Yardım Tugay Komutanlığının 80 personelden oluşan DAK Bölüğü tarafından icra edilen tatbikat, personelin doğal afete müdahale eğitimini geliştirmeyi ve DAK Bölüğü ile KKTC personelinin müşterek harekat kabiliyetini sağlamayı amaçlıyor. Tatbikatta helikopterle kazazede tahliyesi, kaybolmalarda arama kurtarma, kazalarda arama kurtarma ve depremde arama kurtarma hususlarında ortak taktik, teknik ve usulleri geliştirme ve iki ülke personeli arasında bilgi ve tecrübe paylaşımı hedefleniyor. Tatbikata yönelik hazırlık ve eğitimler 4 Mayıs'ta başlarken, tatbikatın fiili safhası ise bugün gerçekleştirildi.", "summary": "Türk Silahlı Kuvvetleri İnsani Yardım Tugay Komutanlığında, KKTC'den 17 personelin katılımıyla gerçekleştirilen tatbikatta, doğal afetlere müdahale ve arama-kurtarma becerileri geliştirildi. Tatbikat, helikopterle kazazede tahliyesi, kaybolmalarda arama-kurtarma ve depremde arama-kurtarma gibi alanlarda iki ülke personelinin ortak taktik, teknik ve usullerini geliştirmeyi amaçladı. Eğitimler 4 Mayıs'ta başlayıp, tatbikatın fiili safhası bugün yapıldı."}
{"text": "Yahşi Mahallesi Kargı Caddesi'ndeki içme suyu isale hattı, Muğla Büyükşehir Belediyesi Su ve Kanalizasyon İdaresi Genel Müdürlüğü (MUSKİ) ekiplerinin bakım, onarım çalışmaları sırasında patladı. Patlamanın ardından metrelerce yükseğe çıkan tazyikli su nedeniyle, 9 evi su bastı, 2 araçta hasar oluştu, çalışan işçiler de zor anlar yaşadı. İsale hattındaki su kesilirken belediye ekiplerince onarım çalışması başlatıldığı bildirildi. Öte yandan isale hattının patlama anı bir sitenin güvenlik kamerasına yansıdı. Kayıtlarda, belediye ekiplerin bakım onarım çalışması yaptığı sırada hattın patlama anı ve suyun metrelerce yükseğe çıkma anları görülüyor.", "summary": "Muğla'nın Yahşi Mahallesi'nde, MUSKİ ekiplerinin içme suyu isale hattı üzerindeki bakım çalışmaları sırasında patlama meydana geldi. Patlama nedeniyle 9 ev su baskınına uğrarken, 2 araçta hasar oluştu ve işçiler zor anlar yaşadı. Ekipler onarım çalışmasına başladı."}
{"text": "Türkiye-Irak Yuvarlak Masa Toplantısı, Bakan Bolat, Irak Ticaret Bakanı Etir Davud Selman Al-Greyri ve Dış Ekonomik İlişkiler Kurulu (DEİK) Başkanı Nail Olpak'ın katılımıyla Ankara JW Mariott Hotel'de gerçekleştirildi. Burada konuşan Bolat, Türkiye ve Irak arasındaki ekonomik ve ticari ilişkilerin daha da gelişmesinin öncelikli hedefleri arasında yer aldığını belirtti. Irak'ın, Türkiye'nin İslam dünyasındaki en büyük ticari ortağı olduğuna işaret eden Bolat, \"Irak'la 2024 yılında karşılıklı ticaretimiz 17,5 milyar doları aşmıştır. Irak, Türkiye'nin ihracat açısından dördüncü en büyük ortağı konumundadır.\" dedi. Bolat, Cumhurbaşkanı Recep Tayyip Erdoğan ve Irak Başbakanı Muhammed Şiya es-Sudani'nin iki ülke için 30 milyar dolarlık ikili ticaret hedefi belirlediklerini aktararak, bu kapsamda Yatırımların Karşılıklı Teşviki ve Korunması ile Çifte Vergilendirmenin Önlenmesi anlaşmalarının yürürlüğe girmesinin önemli olduğunu söyledi. Irak'ın, Türk müteahhitlik sektörü açısından da dünyada üçüncü sırada yer aldığına dikkati çeken Bolat, \"Bugüne kadar 1130 proje ve 35,3 milyar dolarlık inşaat işleri başarıyla tamamlanmıştır. Irak'ın bugün alt ve üst yapısında, hizmetler sektöründe Türk müteahhitlerinin çok önemli imzaları vardır, bu konuda da Irak hükümeti ve yetkililerine gerçekten müteşekkiriz.\" diye konuştu. Bolat, Irak'ın son yıllarda istikrar, huzur, ekonomik kalkınma ve yeniden imar sürecine girdiğini aktararak, \"Türk özel sektörü, ülkenin yeniden kalkınma ve imarına katkı sunmaya hazır.\" ifadesini kullandı. Türkiye'nin Büyük Fav Limanı ve Kalkınma Yolu Projesi'nin parçası olmasından memnuniyet duyduklarına işaret eden Bolat, \"Türkiye'den Irak'a üç günlük mesafede Körfez'e, Körfez'den de Avrupa'ya 8-10 gün içinde ulaşmak mümkün hale gelecektir.\" değerlendirmesinde bulundu. Bolat, Irak'ın 1 Nisan itibarıyla Tır Sözleşmesi'ni uygulamaya koymasını da memnuniyetle karşıladıkları bildirerek, sözlerini şöyle sürdürdü: \"Bu noktada işbirliğine açığız. Irak'ın transit geçişlerine izin vermesi, Türk taşımacılarının Irak'ın her bölgesinde faaliyet göstermesi açısından büyük bir önem arz etmektedir. Diğer taraftan yaklaşık bir aya yakındır sıkıntı çekilen konu olan tırların sınırda mühürlenmesi ve bunun Musul'daki gümrük noktasında kontrol edilmesi uygulaması, karşılıklı ticaretimizde düşüşe neden oldu. Tedarik zincirlerinin kopmaması, Iraklı alıcıların ve Irak ekonomisinin zarar görmemesi açısından bu uygulamanın tekrar gözden geçirilmesini değerli bakanımızdan ve heyetinden rica ediyoruz. Habur'dan giren ürünlerin Musul baraj noktasına kadar belirli süre için ulaşması zorunluluğu da zorluk meydana getirmektedir. Bu nedenle 72 saatlik sürenin uzatılması olumlu katkı sağlayacaktır.\" Habur Gümrük Kapısı'nın artan ticaret hacmini karşılamakta zorlandığına dikkati çeken Bolat, Ovaköy Gümrük Kapısı'nın bir an önce hizmete girmesinin iki ülke ticareti açısından önem taşıdığına işaret etti. Bolat, Türk özel sektörünün Irak'taki yatırım fırsatlarından yararlanmasını desteklediklerini de söyledi. Irak'ın para transferi limitini 5 milyon avrodan 20 milyon avroya çıkarmasından memnuniyet duyduklarını belirten Bolat, \"Dolar bazında da limiti artırabilirlerse müteahhitlerimiz ve yatırımcılar mutlu olacaklar. Bazı hastanelerimizin alacak konusu vardı. Orada da ödemeler başladı. Müteahhitlerimizin ve tüccarlarımızın yaklaşık 540 milyon dolarlık alacakları konusunda da ilerlemeyi yakında göreceğimize inanıyorum.\" diye konuştu. Bolat, Irak'taki kamu ihalelerinde Avrupa Birliği, İngiltere, Japonya ve ABD ürünlerinin yanında Türkiye Cumhuriyeti'nde üretilen ürünlerin de yer almasının önemine işaret ederek, \"Türkiye-Irak Ekonomik ve Ticaret Ortak Komitesi Toplantısı'nı (JETCO) bu yılın sonuna doğru Bağdat'ta yapacağız. Kesin tarih ilerleyen günlerde netleşecek.\" ifadesini kullandı. Irak Ticaret Bakanı Al-Greyri de herhangi bir vize uygulamasının Türk iş insanlarının önünde engel oluşturmaması için yaşanan problemleri çözeceklerini ifade etti. Türk iş insanlarının Irak'a girişini kolaylaştıracaklarını aktaran Al-Greyri, para transferleriyle ilgili de adımlar attıklarını aktardı. Al-Greyri, Kalkınma Yolu Projesi'nin ihracat yapmak isteyen bütün yatırımcılar için önemli bir yatırım fırsat olduğunu söyledi.", "summary": "Türkiye-Irak Yuvarlak Masa Toplantısı, Türkiye ve Irak arasındaki ticari ilişkilerin geliştirilmesi amacıyla gerçekleştirildi. İki ülke arasında 30 milyar dolarlık ticaret hedefi belirlenirken, Türk müteahhitlik sektörünün Irak'ta 35,3 milyar dolarlık projelere imza attığı belirtildi."}
{"text": "Cumhurbaşkanı Recep Tayyip Erdoğan, Vakıflar Haftası Toplu Açılış Töreni’nde konuştu. Ülkenin ve kültür coğrafyalarının dört bir yanında vakıf mirasını tüm ihtişamıyla yaşatan, kendilerini hayra vakfeden tüm vakıf insanlarının, hayırseverlerin Vakıf Haftası'nı tebrik eden Erdoğan, Vakıflar Haftası'nın bu yılki temasının \"Vakıf ve Aile\" olarak belirlendiğini belirtti. Bu önemli haftanın, medeniyetlerinin iki taşıyıcı sütunu olan vakıf ve aile ekseninde idrak edilmesini fevkalade isabetli bulduğunu dile getiren Erdoğan, şöyle konuştu: \"Her fırsatta vurguladığımız gibi millet olarak gerçekten göz kamaştıran bir vakıf geleneğine sahibiz. Hiç şüphesiz bu alanda dünyanın sayılı ülkeleri arasında yer alıyoruz. Böyle nadide bir mirası tevarüs etmekten açıkçası iftihar ediyoruz. Köklü vakıf geleneğimizin korunması, zenginleştirilmesi ve geleceğe aktarılması görevini ise 101 yıldır Vakıflar Genel Müdürlüğümüz yapıyor. Tarihimiz, hafızamız, kimliğimiz ve istikbalimiz açısından çok ağır bir sorumluluğu ifa eden genel müdürlüğümüzün 101. kuruluş yılını tebrik ediyorum. Büyük bir vazife şuuruyla ecdat yadigarı eserlerimize sahip çıkan Vakıflar Genel Müdürlüğümüzün tüm çalışanlarına selamlarımı, sevgilerimi iletiyor, her birine görevlerinde Rabb'imden muvaffakiyetler niyaz ediyorum.\" Vakıflar Genel Müdürlüğünün anlamlı yıl dönümünü, açılışını yaptıkları eserlerle çok daha anlamlı hale getirdiklerini vurgulayan Erdoğan, şunları kaydetti: \"Türkiye'de ve yurt dışında son bir yıl içinde restorasyonu tamamlanan 101 vakıf eserimizin toplu açılışını bugün gerçekleştiriyoruz. Tokat'taki Gökmedrese'mizin, Gaziantep'teki Kurtuluş Cami'mizin, Lefkoşe'deki Selimiye Cami'mizin ve Arnavutluk'taki İşkodra Cami'mizin açılış törenlerini canlı bağlantılarla hep birlikte icra edeceğiz. Bu güzide eserlerin ihyasında katkısı olan tüm kurumlarımıza, yüklenici firmalarımıza, işçisinden mimar ve mühendisine, her bir kardeşime kalpten teşekkürlerimi iletiyorum. Titiz bir restorasyon sürecinin ardından hizmete alınan bu eserler ülkemiz, milletimiz ve gönül coğrafyamızdaki dostlarımız için hayırlı uğurlu olsun. Rabb'im bizlere ecdat yadigarı eserlere sahip çıkmayı, onları gelecek kuşaklara en güzel şekilde teslim etmeyi nasip eylesin. İstisnasız her biri yüksek bir estetik anlayışının ürünü olan bu yapıların mimarlarını, banilerini, hamilerini taş üstüne taş koyan tüm büyüklerimizi burada rahmetle, minnetle yad ediyorum.\" \"Kimliğimiz, kültürümüz, milli ve manevi değerlerimizle asırlardır nakış nakış işlediğimiz medeniyet kumaşı başka hiçbir millete nasip olmayacak derecede güzeldir, derindir, seçkindir\" diyen Erdoğan, şunları söyledi. \"Bu kumaşın gergefi Balkanlar'dan Türkistan'a, Afrika'dan Güney Asya'ya, Anadolu'dan Hicaz'a medeniyet coğrafyamızın her bir karışını ihata eder. Camilerimiz, medreselerimiz, imaretlerimiz, darüşşifalarımız, hanlarımız, kervansaraylarımız, su kemerlerimiz ve daha nice eser, ecdadın tarihe düştüğü eşsiz bir not hükmündedir.\" Saraybosna'daki Gazi Hüsrev Bey Medresesi'nin Bağdat'taki Nizamiye Medresesi'nden, Beyrut'taki Hamidiye Çeşmesi'nin Macaristan'ın Pecs şehrindeki İdris Baba Çeşmesi'nden, Bosna'daki Mostar Köprüsü'nün Cezayir'deki Babü'l-Kantara Köprüsü'nden, Prizren'deki Sinan Paşa Camisi'nin ise Selimiye ve Süleymaniye camilerinden ayrı düşünülemeyeceğini dile getiren Erdoğan, şöyle devam etti: \"Bu yapıların tamamı müşterek bir ruh ışıltısının yüksek bir kültür ve mimari tasavvurun yansımalarıdır. Şunun da bilinmesinde fayda görüyorum. Biz tüm vasıflarımızla aynı zamanda bir vakıf medeniyetiyiz. 'Sevdiğiniz şeylerden Allah yolunda harcamadıkça iyiliğe asla erişemezsiniz. Her ne harcarsanız Allah onu bilir' ayetikerimesini kendimize rehber edinerek iyilikte, güzellikte, hayır işlerinde yepyeni ufuklar açmış bir milletiz. Yaşantımıza yön veren temel düsturu ise şu hadisişerifleri ile Peygamber Efendimiz Aleyhissalatü Vesselam tayin ve takdir etmiştir. Önderimiz, sultanımız hayatımızın her aşamasına örnek yaşantıyla istikamet çizen Resulullah efendimiz şöyle buyurmuştur; 'İnsan ölünce şu üçü dışında amellerinin sevabı kesilir: Sadaka-i cariye, istifade edilen ilim, arkasından dua eden hayırlı evlat'. Evet vakıf, bizim için sadaka-i cariyedir. Allah'ın rızası kazanmak, ebedi saadete ram olmak, topluma ve insanlığa faydalı işler yapmak için taşı altın bir anahtardır. Dayanışma ruhumuzun, yardımlaşma bilincimizin, birlik ve beraberlik şuurumuzun toplumsal hayattaki en parlak sembolüdür. Göç yolundaki kuşların bile ihmal edilmediği kuşatıcı bir iyilik düşüncesinin dikkatle, rikkatle hayata tatbik edilmesidir.\" Vakıf kavramının, medeniyet mefkuresinin hayata ve ahirete bakışın dünyadaki izdüşümü olduğunu belirten Erdoğan, \"Şu inceliğe, özellikle dikkatlerinizi çekmek arzusundayım, kışın abdest alanlara sıcak su temin eden, sıcak günlerde sokak sokak gezip sebillere kar koyan, nehir kenarlarına söğüt diken, güvercinhane yaptıran, leylekleri koruyan vakıflar, taşıdığımız o zarif ruhun, merhametin, sevginin, şefkatin, diğerkamlık bilincinin birer nişanesidir.\" ifadesini kullandı. Evliya Çelebi'nin 17. asırda Osmanlı'da vakıf zenginliğini, \"Ben 50 yılda 18 padişahlık ve krallığa seyahat ettim. Hiçbir yerde bu kadar hayrat görmedim.\" sözleriyle ifade ettiğini aktaran Erdoğan, şunları kaydetti: \"Bu müstesna kültür, hamdolsun bugün de güçlü bir şekilde devam ediyor. Sağlık, sosyal hizmetler, sosyal yardım, eğitim, araştırma, kültür, sanat, spor, kalkınma, hukuk, insan hakları ve çevre gibi alanlarda 70 bine yakın vakıf hali hazırda faaliyet gösteriyor. Böylesine köklü ve güçlü bir mirası devralan Vakıflar Genel Müdürlüğümüz de yurt içinde ve yurt dışındaki çalışmalarını büyük bir dikkatle 101 yıldır, Allah'a hamdolsun başarıyla sürdürüyor, vakfedenlerin iradesi doğrultusunda günümüz şartlarına uygun olarak vakıflarımızı yaşatıyor, güçlendiriyor, kültür mirasımızın gelecek kuşaklara ulaştırılması için canla, başla gayret sarf ediyor. Namazgahlardan, sübyan mekteplerine, tabhanelerden kuş evlerine her türlü vakıf eserine gözü gibi bakıyor, onarıyor, ihya ediyor. Son 2 yılda Bitlis Hazo Han Süleymaniye Külliyesi Darüşşifası, Tokat Gök Medrese ve Muş Merkez Muratpaşa Camii'nin de yer aldığı 166 vakıf-kültür varlığı restore edildi. Asrın felaketinde hasar gören tam 377 eserin onarım süreçleri hiç zaman kaybetmeden başlatıldı. Bosna Hersek, Kosova, Makedonya, Arnavutluk ve Kuzey Kıbrıs'ta toplam 20 yapının restorasyonu tamamlandı. Ecdat yadigarı topraklarda tam 40 çalışma başarıyla nihayete erdirildi. Yakın zamanda bitirilmesi ön görülen 3 çalışma ise devam ediyor.\" Bazı rakamları özellikle paylaşmak istediğini dile getiren Erdoğan, \"2002 yılında sadece 46 eser restore edilmişken, son 23 yılda ihya edilen vakıf kültür varlıklarının sayısı 5 bin 927'ye ulaşmıştır.\" bilgisini paylaştı. Bu çalışmalarda 12,3 milyar lira kaynak kullanıldığını belirten Erdoğan, \"Eğitim desteklerinden, muhtaç aylıklarına, imaret faaliyetlerinden gönüllülük çalışmalarına Vakıflar Genel Müdürlüğü, uhdesindeki hayır hizmetlerini kesintisiz sürdürüyor.\" diye konuştu. Tüm bu hizmetlerden dolayı Kültür ve Turizm Bakanlığı, Vakıflar Genel Müdürlüğü ve tüm çalışanları tebrik eden Erdoğan, vakıf kültürünü ayakta tutan kurum ve kuruluşlara, iyilik, yardım ve dayanışmada sınır tanımayan vakıf insanlarına, ömürlerini hayır hasenata adamış hayırseverlere şükranlarını sundu. Yılın Vakfı Ödülü verilen Mehir Vakfı'nın her mensubunu özverili çalışmalarından ötürü tebrik eden Erdoğan, sözlerini şöyle sürdürdü: \"Deprem bölgesindeki gençlerimizin yuva kurmalarına vesile olan Mehir Vakfı 81 ilimizde dünyaevine giren 20 bini aşkın çiftimize düğün ve çeyiz desteği verdi. Yakın zamanda bu çalışmalarını, tam 19 aydır İsrail'in vahşi saldırıları karşısında destansı bir direniş sergileyen Gazze'ye doğru genişleteceğinin müjdesini aldığım Mehir Vakfımızdan Allah razı olsun. 2025 Aile Yılı kapsamında seçimlerde milletimize sözümüz olan, Aile ve Gençlik Fonu'yla yuva kuracak gençlerimize yönelik desteklerimizi arttırdık. Ayrıca doğum yardımı ödeme rakamlarında ciddi oranda artışa gittik. Dijital mecraların etkisiyle toplumda günden güne yayılan yanlış algı ve alışkanlıklarla mücadele içindeyiz. İster töre ister gelenek ister güncel akım bahanesiyle olsun evliliğin zorlaştırılmasını asla doğru bulmuyoruz. Özellikle içinde bulunduğumuz dönemde evliliğin kolaylaştırılması, teşvik edilmesi, önündeki engellerin kaldırılması lazım. Bu konuya önem ve öncelik vermemiz gerekiyor. Vakıflarımızı ve hayırseverlerimizi, gençlerin yuva kurmasına daha fazla destek olmaya çağırıyorum. Şu hakikate her vesileyle şahit oluyoruz. 'Hayrun nas, men yenfeun nas. 'Sizin en hayırlınız insanlara faydalı olandır.' Bu emre teslim olmuş nice kuruluşumuz, nice derneğimiz nice vatandaşımız çoğu zaman reklam yapmadan, birbirinden kıymetli hizmetlere imza atıyor. 'Sağ elin verdiğini sol ele duyurmama' şuuruyla hareket eden nice hayırseverimiz, hakkın verdiğini, halk için harcamaya devam ediyor.\" Yetimin başını okşayan, garibin elinden tutan, mazlumlara kucak açan, bir mahzun gönüle dokunmak, bir yaraya merhem olmak, bir ihtiyaç sahibine yardım etmek için karşılığını sadece Allah'tan umarak çalışan, çabalayanlarla iftihar ettiklerini vurgulayan Erdoğan, \"Etrafımızda yaşanan bütün zulümlere, kötülüklere, insanı insanlığından utandıran vahşet görüntülerine rağmen dünya hala ayaktaysa bunun sebebi bu güzel insanlar ve kuruluşlardır.\" değerlendirmesinde bulundu. Erdoğan, 23 yıldır olduğu gibi bundan sonra da tüm imkanlarla vakıfların, derneklerin, sivil toplum kuruluşlarının yanında olmaya devam edeceklerinin altını çizerek, \"Rabb'im bizleri bu dünyada iz bırakanlardan daima hayır dua ile anılacak olanlardan eylesin diyorum.\" dedi. Cumhurbaşkanı Erdoğan, restorasyonu tamamlanan 101 vakıf eserinin hayırlı, uğurlu olmasını diledi. Konuşmasının ardından, Erdoğan'a, günün anısına Kültür ve Turizm Bakanı Mehmet Nuri Ersoy ile Vakıflar Genel Müdürü Sinan Aksu, üzerinde Üsküdar Valide-i Cedid Camii'nde bulunan kuş evinin yer aldığı tabloyu hediye etti. \"Yılın Vakıf Ödülü\"ne değer görülen Mehir Vakfı Başkanı Mustafa Özdemir'e ödül plaketini takdim eden Erdoğan, vakfın mütevelli heyetiyle fotoğraf çektirdi. Cumhurbaşkanı Erdoğan'ın \"Kaç kişiyi evlendirdiniz?\" sorusuna Özdemir, \"16 bin çift.\" yanıtını verdi. Erdoğan, daha sonra KKTC, Arnavutluk, Tokat ve Gaziantep'teki tarihi eserlerin açılışını yapmak için canlı bağlantı gerçekleştirdi. İlk olarak KKTC'ye bağlanan Erdoğan'ı, KKTC Cumhurbaşkanı Ersin Tatar karşıladı. Tatar, KKTC'de geçen hafta açılan Cumhuriyet yerleşkeleri dolayısıyla Erdoğan'a teşekkür etti. Açılışı yapılan Selimiye Camisi'nin tarihi hakkında bilgi veren Tatar, \"Burası 1000 yıllık bir mazisi olan abide. Burada tarih, burada maneviyat, burada geçmişimiz, her şey var. Son 4,5 yılda Vakıflar Genel Müdürlüğünün büyük gayretleriyle burada yapılan çalışmaları selamlıyorum, kendilerine ve tüm emektarlara çok teşekkür ediyorum. Gerçekten KKTC için büyük bir kazanım.\" diye konuştu. Cumhurbaşkanı Erdoğan, ikinci canlı bağlantısını Arnavutluk İşkodra Camisi'ne gerçekleştirdi. Caminin yer aldığı bölgede ciddi manada su taşkınlarının yaşandığını anımsatan Erdoğan, \"Ondan kurtardık ve şu andaki haline hamdolsun getirdik. Böylece İşkodra Camisi'ni, Müslümanların hizmetine sunmuş olduk.\" ifadesini kullandı. Erdoğan daha sonra Tokat'taki Gök Medrese ve Gaziantep'teki Kurtuluş Camisi için canlı bağlantı yaptı. Kurtuluş Camisi'nin depremde yıkıldığını hatırlatan Erdoğan, camiyi yeniden inşa ve ihya ettiklerini belirtti. Cumhurbaşkanı Erdoğan, Diyanet İşleri Başkanı Ali Erbaş'ın yaptığı duanın ardından beraberindeki AK Parti Genel Başkanı Yardımcıları, DSP Genel Başkanı Önder Aksakal, BBP Genel Başkanı Mustafa Destici ve diğer ilgililerle kurdele keserek restorasyonu tamamlanan 101 tarihi vakıf eserinin toplu açılışını gerçekleştirdi.", "summary": "Cumhurbaşkanı Erdoğan, Vakıflar Haftası Toplu Açılış Töreni'nde konuşarak, Türkiye'nin vakıf mirasını ve kültürel değerleri koruma çalışmalarını vurguladı. Törende, restorasyonu tamamlanan 101 vakıf eseri açıldı ve Mehir Vakfı'na \"Yılın Vakıf Ödülü\" verildi. Erdoğan, Türkiye'nin vakıf kültürünü yaşatmaya devam edeceğini belirterek, tarihi eserlerin korunması ve restorasyonu için yapılan çalışmaları övdü."}
{"text": "Sudani'nin makam aracını, Cumhurbaşkanlığı Külliyesi önündeki caddede karşılayan süvariler, araca protokol kapısına kadar eşlik etti. Cumhurbaşkanı Erdoğan, Sudani'yi külliyenin ana giriş kapısında karşıladı. Erdoğan ve Sudani'nin tören alanındaki yerlerini almasının ardından, iki ülkenin milli marşları çalındı. Sudani, Muhafız Alayı Tören Kıtası'nı \"Merhaba asker\" diyerek selamladı. Törende, tarihte kurulan 16 Türk devletini temsil eden bayraklar ile askerlere de yer verildi, top atışı yapıldı. Erdoğan ve Sudani, merdivenlerde iki ülke bayrakları önünde tokalaşarak basın mensuplarına poz verdi. İkili ve heyetler arası görüşmeye geçen Erdoğan ve Sudani, görüşmelerin ardından anlaşmaların imza töreni ve ortak basın toplantısına katılacak. Törende, Adalet Bakanı Yılmaz Tunç, Enerji ve Tabii Kaynaklar Bakanı Alparslan Bayraktar, Milli Savunma Bakanı Yaşar Güler, Sanayi ve Teknoloji Bakanı Mehmet Fatih Kacır, Tarım ve Orman Bakanı İbrahim Yumaklı, Ticaret Bakanı Ömer Bolat, Ulaştırma ve Altyapı Bakanı Abdulkadir Uraloğlu, YÖK Başkanı Prof. Dr. Erol Özvar, MİT Başkanı İbrahim Kalın, Savunma Sanayii Başkanı Haluk Görgün, Cumhurbaşkanlığı Genel Sekreteri Hakkı Susmaz, Cumhurbaşkanı Erdoğan'ın Irak Özel Temsilcisi Veysel Eroğlu, Cumhurbaşkanı Dış Politika ve Güvenlik Başdanışmanı Akif Çağatay Kılıç ile Ankara Valisi Vasip Şahin de yer aldı.", "summary": "Cumhurbaşkanı Erdoğan, Sudan Başbakanı Abdalla Hamdok'u Cumhurbaşkanlığı Külliyesi'nde resmi törenle karşıladı. Tören, iki ülkenin milli marşlarının çalınması ve top atışı ile başladı, ardından Erdoğan ve Sudani ikili görüşmelere geçti. Görüşmelerin ardından anlaşmalar imzalanacak ve ortak basın toplantısı düzenlenecek."}
{"text": "İstanbul Üniversitesi (İÜ) öncülüğünde düzenlenen \"İstanbul Ulaşım Tartışmaları-1\" başlıklı \"Afet ve Trafik Yönetimi: Akademik ve Uygulamalı Perspektifler Sempozyumu\" açılış konuşmalarıyla başladı. Üniversitenin Siyasal Bilgiler Fakültesi Konferans Salonu'nda düzenlenen sempozyumun açılış konuşmasını yapan İstanbul Valisi Davut Gül, kent nüfusunun 130 ülkeden daha kalabalık olduğunu, Türkiye genelindeki araçların ve nüfus yoğunluğunun yüzde 20'sine yakınının burada olduğunu söyledi. Gül, 1960'larda başlayan düzensiz göçle birlikte kentte çarpık yapılaşma meydana geldiğini anlatarak, bunun mülkiyet ve imar sorunlarını da beraberinde getirdiğini ifade etti. Oluşan düzensiz kentleşmenin neden olduğu sorunlara değinen Gül, \"Çoğu caddeye itfaiye giremiyor. İstanbul'da yılda ortalama 500'den fazla kişi yangından vefat ediyor. Bunu sadece istatistik olarak göremeyiz. Deprem olsa, bir yıkım olsa orada ayrı sorunlar yaşayacağız. İnsanlar her gün trafikte 1-2 saat vakit geçiriyor.\" dedi. Kent trafiğinin normal günlerdeki yoğunluğuna ilaveten bir aksilik yaşanması durumunda AFAD, itfaiye ve ilk yardım ekiplerinin ulaşamayacağının altını çizen Gül, 23 Nisan'da İstanbul'da hissedilen depremin yaşandığı andan 2 saat sonraki aralığa kadar yapılan telefon görüşmelerinin 7 ile 11 kat arasında arttığının tespit edildiğini kaydetti. Gül, depremin ilk 6 saatinde araç kullanılırsa, mesaj gönderme yerine arama yoluyla telefon trafiği oluşturulursa acil müdahale ekiplerinin işlerinin büyük oranda aksayacağını belirterek, \"Depremle ilgili son söz; bize çökmeyecek bina lazım.\" dedi. Binanın çökmesi durumunda kurtarmanın zorlaştığını anlatan Gül, \"Bina zarar görebilir, deforme olabilir, bir daha kullanılmayabilir ama özetle binanın çökmemesi lazım. Güvende olmanız ya da güvenli yerde yaşamanız, sonsuza kadar güvende olacağınız anlamına gelmiyor. Herkes güvende değilse hiçbiriniz güvende değilsiniz.\" diye konuştu. Gül, şehrin tamamen güvenli olması gerektiğini vurgulayarak, kamu binalarıyla birlikte her alanın ve binanın seferberlik haliyle dönüşüme katkı sunmasının önemli olduğunu aktardı. İÜ Rektör Vekili Prof. Dr. Yahya Güldiken de afet ve trafik yönetimi gibi toplumsal yaşamın sürekliliği ve güvenliği açısından kritik öneme sahip bir konuyu hem akademik hem de uygulamalı boyutlarıyla ele almak üzere bir araya geldiklerini söyledi. Kentin ulaşım sorununu bilimsel temelde tartışmak, çözüm üretmeye yönelik işbirliklerini artırmak ve farklı disiplinleri aynı masada buluşturmanın kendileri için son derece kıymetli olduğunu aktaran Güldiken, sempozyumda, akademi, yerel yönetimler, kamu kurumları ve sivil toplumun bir araya gelerek trafik ve afet yönetimi gibi hayati konularda ortak akıl üretmesinin geleceğe dönük güçlü adımlar atmalarına katkı sağlayacağını bildirdi. İÜ Ulaştırma ve Lojistik Fakültesi Dekanı Prof. Dr. Mehmet Adak ise Birleşmiş Milletler verilerine göre 2050'ye kadar dünya nüfusunun yüzde 68'inin kentlerde yaşamasının öngörüldüğünü, bu durumun şehirlerdeki ulaşım sistemlerine aşırı yüklenilmesine neden olabileceğini kaydetti. Akıllı ulaşım sistemlerinin trafik sorununa karşı sağlayacağı katkılara değinen Adak, Londra'da yapay zeka uygulamalarının desteğiyle trafik sıkışıklığının yılda yaklaşık yüzde 30 oranında düşürüldüğünü, Paris'te elektrikli bisikletlerin paylaşımlı sistemleri sayesinde yıllık 60 milyon kilogram karbon salınımının önlendiğinin tahmin edildiğini anlattı. Adak, teknolojik ilerlemelerle büyük fırsatlar sunan akıllı ulaşım sistemlerinin büyük miktarda veri toplayıp bunları analiz etmesinin ise veri güvenliği ve mahremiyet sorununu beraberinde getirdiğini dile getirdi. İÜ Siyasal Bilgiler Fakültesi Dekanı Prof. Dr. Adem Esen ise konuşmasında binaların güvenli hale getirilmesine ve mülkiyet hakkıyla birlikte kentsel dönüşüm sürecinde ev sahipleri ile kamu kurumlarının sorumluluklarına değindi. İstanbul Üniversitesi öncülüğünde Valilik, Esenler Belediyesi ve Polis Akademisinin katkılarıyla düzenlenen sempozyum, çeşitli panellerin ardından bugün sona erecek. Programa, İl Emniyet Müdürlüğü, Trafik Şube Müdürlüğü, İstanbul Büyükşehir Belediyesi'nden UKOME, İETT, Ulaşım A.Ş, Şehir Hatları temsilcileri ve öğrenciler de katıldı.", "summary": "İstanbul Üniversitesi'nin düzenlediği \"Afet ve Trafik Yönetimi\" sempozyumunda İstanbul'un trafik ve afet yönetimi sorunları tartışıldı. İstanbul Valisi Davut Gül, kentsel güvenlik ve trafik yoğunluğu ile ilgili önemli açıklamalar yaparak, binaların çökmesinin engellenmesi gerektiğini vurguladı. Ayrıca, sempozyumda ulaşımda akıllı sistemlerin önemi ve veri güvenliği gibi konular da ele alındı."}
{"text": "Gabbard, sosyal medya platformu X üzerinden yaptığı açıklamada, \"Bugünkü yayımlama, en yüksek düzeyde şeffaflık, gerçeğin bulunması ve paylaşılması adına önemli bir adımdır.\" değerlendirmesinde bulundu. Kamuoyuyla paylaşılan Kennedy suikastına ilişkin 60 bin belgenin onlarca yıldır federal hükümetin arşivlerinde saklandığını kaydeden Gabbard, daha önce dijital ortama aktarılmadığını ve kamuya açık hale getirilmediğini belirtti. Gabbard, paylaşımında \"FBI ve CIA depolarında daha önce ulusal arşivlere teslim edilmemiş tüm kayıtları aradık. 60 binden fazla belge keşfedildi, gizlilikleri kaldırıldı ve kamuoyu tarafından görüntülenmek üzere dijital ortama aktarıldı.\" ifadelerini kullandı. Kennedy'nin suikastına ilişkin ilk olarak 18 Nisan'da 10 bin sayfalık belge yayımlanmıştı. Daha önce suikastla ilgili belgeleri inceleyen analistler, Amerikan medya kuruluşlarına yaptıkları açıklamalarda, yeni açıklanan belgelerden çığır açacak bir şeyin ortaya çıkma ihtimalinin az olduğu görüşünü paylaşmıştı. Trump, 23 Ocak'ta, eski Başkan Kennedy suikastına ilişkin gizli dosyaların kamuoyuna açıklanmasını öngören kararnameyi imzalamıştı. Kararname, Kennedy'nin yanı sıra kardeşi Robert F. Kennedy ve Martin Luther King suikastlarıyla ilgili tüm belgelerin kamuoyuna açıklanmasını öngörüyor.", "summary": "Tulsi Gabbard, Kennedy suikastına ilişkin 60 bin belgenin FBI ve CIA depolarından dijital ortama aktarılmasının, şeffaflık ve gerçeğin bulunması adına önemli bir adım olduğunu belirtti. Bu belgeler daha önce kamuya açık hale getirilmemişti ve şimdi dijital ortamda erişime sunuluyor."}
{"text": "İçişleri Bakanı Merad, 8 Mayıs 1945 katliamının 80. yıl dönümü dolayısıyla düzenlenen resmi etkinlikler sırasında yerel basına açıklamalarda bulundu. Cezayirli Bakan Merad, Fransız ve Cezayirli tarihçilerin, Cezayir’de işlenen sömürge dönemi (1830-1962) suçlarının, dünyanın başka hiçbir yerinde eşi benzeri görülmediği sonucuna vardığını ifade etti. Merad, açıklamasında, \"8 Mayıs 1945'te işlenen iğrenç cinayetler, 1 Kasım 1954 Devrimi'nin patlak vermesini hızlandıran etkenlerden biriydi. Fransa, ülkemizdeki sömürge suçlarını kaçınılmaz olarak kabul edecek.\" ifadelerini kullandı. Fransa'nın katliamları karşısında Cezayir'deki tüm silahlı birliklerin birleştiğine işaret eden Merad, \"sömürgeci ülkenin alnında kara bir leke olarak kalması için yaşananların anılmaya devam etmesi gerektiğini\" anlattı. Fransız sömürge yönetiminin o dönemde Cezayirlilere yönelik gerçekleştirdiği şeyin \"benzersiz bir kitlesel katliam\" olduğunun altını çizen Merad, bunun Cezayir insanına yönelik gerçek bir soykırım olduğunu ifade etti. Cezayirli yetkililere göre, 2. Dünya Savaşı’nda Fransa’ya destek veren ve sonrasında barışçıl şekilde bağımsızlık isteyen 45 bin Cezayirli, bu katliamlar sırasında Fransa tarafından öldürüldü.", "summary": "Cezayir İçişleri Bakanı Merad, 8 Mayıs 1945 katliamının 80. yıl dönümünde yaptığı açıklamada, Fransız sömürge yönetiminin Cezayir halkına karşı işlediği suçların \"benzersiz bir kitlesel katliam\" olduğunu belirtti. Merad, bu suçların Cezayir'in bağımsızlık mücadelesini hızlandıran etkenlerden biri olduğunu vurguladı."}
{"text": "Kremlin'den yapılan açıklamaya göre, Putin, 2. Dünya Savaşı'nda Sovyetler Birliği'nin Hitler Almanyası'nı yenilgiye uğratmasının 80. yıl dönümü vesilesiyle bazı yabancı ülkelerin liderlerini ve vatandaşlarını tebrik etti. Azerbaycan, Ermenistan, Belarus, Kazakistan, Kırgızistan, Tacikistan, Türkmenistan, Özbekistan ile İsrail'in liderlerine kutlama mesajı gönderen Putin, Gürcistan ve Moldova halkını kutladı. Putin mesajında, Nazi işgalcilerine karşı omuz omuza cesurca savaşan ve özveriyle cephe gerisinde çalışan atalarının şanlı başarılarını ve büyük fedakarlıklarını kutsal bir şekilde andığını vurguladı. Ortak tarihin çarpıtılması ve Nazilerin vahşetini aklama veya unutturma girişimlerine karşı koymak gerektiğini belirten Putin, Büyük Vatanseverlik Savaşı gazilerine şükranlarını iletti. Putin, Gürcistan ve Moldova halklarına yönelik mesajında, \"Bize miras bırakılan dostluk ve karşılıklı yardımlaşma gibi güzel geleneklerin korunması, ortak tarihi mirasımızın unutulmasına ve dost halklar arasında ayrılık yaratılmasına izin verilmemesi çağrısında bulunuyorum.\" ifadelerini kullandı. Kutlama mesajında Ukrayna'ya yönelik bir detay yer almadı.", "summary": "Putin, 2. Dünya Savaşı'nda Sovyetler Birliği'nin zaferinin 80. yılı dolayısıyla Azerbaycan, Ermenistan, Belarus, Kazakistan, Kırgızistan, Tacikistan, Türkmenistan, Özbekistan ve İsrail liderlerine tebrik mesajı gönderdi. Mesajında, Nazi işgaline karşı savaşan atalarını onurlandırarak, tarihsel mirası koruma çağrısında bulundu ve ortak tarihin çarpıtılmasına karşı çıkılması gerektiğini vurguladı."}
{"text": "Wiesbaden kentindeki Alman Dili Derneği (GfdS), Berlin'de son 6 yıldır bebeklere en çok verilen isimler arasında Muhammed'in yer aldığını, geçen yıl da Sophia ve Muhammed isimlerinin bebeklere en çok verilen isimler olduğunu açıkladı. Ülke çapında ise Sophia ve Noah isimlerinin 2024'te sıralamada liderliğini sürdürdüğü ifade edildi. 1977 yılından bu yana bu alandaki araştırmalarını sürdüren derneğin, 750 kayıt ofisinden aldığı 900 bin veriyi analiz ederek bu sonuçları ortaya çıkardığı kaydedildi. Almanya'da verilen tüm isimlerin yaklaşık yüzde 92'sinin kayıt altına alan derneğin, sıralamayı yaparken isimlerin alternatif yazımlarını da dikkate aldığı bilgisi paylaşıldı.", "summary": "Alman Dili Derneği, Berlin'de son 6 yıldır en popüler bebek isminin Muhammed olduğunu, 2024'te ise ülke genelinde en çok tercih edilen isimlerin Sophia ve Noah olduğunu açıkladı. Dernek, 750 kayıt ofisinden aldığı 900 bin veriyi analiz ederek bu sonuçları elde etti."}
{"text": "ECB ekonomistleri Bankanın internet sitesinde yayımladıkları \"Yabancı İşçiler: Ekonomik büyüme için bir kaldıraç\" raporunda, Avro Bölgesi’nin ekonomik büyümesine ve yabancı işçilere ilişkin değerlendirmelerde bulundu. Bölgede nüfusun yaşlandığı ve bu durumun iş gücünün genişlemesi ve dolayısıyla ekonomik büyüme açısından ciddi zorluklar oluşturduğu aktarılan raporda, yabancı işçilerin bu zorlukların ele alınmasına ve aşılmasına yardımcı olabileceği ifade edildi. ECB araştırmasına göre, son yıllarda yabancı işçi akını, Avro Bölgesi'ndeki iş gücünün güçlü bir şekilde büyümesini sağlayarak olumsuz demografik eğilimleri kısmen dengeledi. Raporda, yavaş verimlilik artışı ve zayıf sermaye birikiminin Avro Bölgesi'nde Kovid-19 sonrası ekonomik toparlanmayı engellediğine yer verilerek “Bu zayıflığın ortasında, nüfus artışı ve artan iş gücüne katılım ekonomiyi istikrara kavuşturmuştur. Her iki faktör de güçlü yabancı işçi girişleri ile kararlı bir şekilde desteklendi.” değerlendirmesinde bulunuldu. Ayrıca yabancı işçilerin eğitim seviyeleri yükseldikçe daha yüksek beceri gerektiren mesleklere giderek daha fazla katkıda bulunduğu ifade edilen raporda, bu işçilerin niteliklerinin mevcut iş gereklilikleriyle daha iyi eşleştirilmesi için hala önemli alanlar bulunduğu belirtildi. Raporda Almanya gibi iş gücüne katılım oranının yüksek olduğu ülkelerde, yabancı işçilerin yaşlanan nüfusun ve azalan yerli iş gücünün etkilerini daha da hafiflettiği de belirtildi. Yabancı işçilerin ekonomik büyümeye katkısına ilişkin ECB raporunun sonuçlarının, birçok Avro Bölgesi ülkesindeki siyasi eğilimlere ters düşmesi de dikkati çekti. Avrupa’da son yıllarda bölge dışından gelen işçilere bazı durumlarda çok eleştirel bakılıyor ve bu da popülist ve aşırı sağcı partilere güçlü destek sağlıyor. Başta Almanya olmak üzere Avrupa'da birçok ülkede göç konusu artık seçim kampanyası gündeminin en üst sıralarında yer alıyor.", "summary": "ECB'nin raporuna göre, Avro Bölgesi'ndeki yabancı işçi akını, yaşlanan nüfusun yol açtığı zorlukları hafifleterek ekonomik büyümeyi destekliyor. Yabancı işçiler, iş gücüne katılımı artırarak ekonomik istikrar sağlarken, eğitim seviyeleri arttıkça daha yüksek beceri gerektiren işlerde daha fazla katkı sağlıyor. Ancak, bu durum bazı Avro Bölgesi ülkelerindeki siyasi eğilimlerle çelişiyor."}
{"text": "Filipinler Silahlı Kuvvetlerinden yapılan açıklamada, Çin savaş gemilerinin, bölgede devriye gezen Filipin gemilerine yönelik agresif ve tehlikeli manevralar yaptığı iddia edildi. Açıklamada Filipin donanma gemisi \"BRP Emilio Jacinto\"nun, Filipinler Sahil Güvenliği ile Balıkçılık ve Su Kaynakları Bürosuna bağlı gemilerle bölgede rutin devriye faaliyetini sürdürdüğü sırada \"Ciangkay 2\" sınıfı iki Çin firkateyni ile bir Çin Sahil Güvenlik gemisi tarafından takip edildiği belirtildi. Firkateynlerden birinin Filipin savaş gemisini kuyruk bölgesine yaklaşırken, diğerinin purvasından önünü keserek çarpışma tehlikesine yol açtığı ifade edilen açıklamada, Çin Sahil Güvenlik gemisinin de Filipin gemisini bloke etmeye çalıştığı kaydedildi. Çin tarafı ise olayla ilgili olarak Filipinler'i suçladı. Çin Halk Kurtuluş Ordusu'nun (ÇHKO) Güney Çin Denizi'nin bulunduğu bölgeden sorumlu Güney Cephe Komutanlığı Sözcüsü Tien Cünli, komutanlığa bağlı birliklerin Filipin gemisini takip ettiğini ve karasularına girmesini engellediğini savundu. Bölgenin Çin'in egemenliğinde olduğunu öne süren Sözcü Tien, Filipin tarafına bölgedeki ihlallerine ve provokasyonlarına son vermesi ve kamuoyunu yanlış yönlendirmemesi çağrısında bulundu. Üçgen biçimli, ortasında lagün bulunan bir deniz bendi olan Scarborough Sığı, Güney Çin Denizi'nin doğusunda, Filipinler'in kuzeyindeki Luzon Adası'na 120 deniz mili (222 kilometre) mesafede yer alıyor. Çinlilerin \"Huangyan\", Filipinler'in \"Panatag\" adını verdiği sığlık, son yıllarda iki ülkenin egemenlik iddialarını seyrüsefer faaliyetleriyle sergilediği bir bölge haline geldi. Bölgede 2012'de Filipinler Sahil Güvenliğinin kaçak avlandıkları gerekçesiyle 8 Çin balıkçı gemisini alıkoyma girişimi, Çin Sahil Güvenliğinin olaya müdahalesiyle iki ülke arasında gerilime dönüşmüş, sürtüşmelerin ardından Çin resifin kontrolünü ele geçirmişti. Güney Çin Denizi, kıyıdaş ülkelerin bağımsızlıklarını kazandığı İkinci Dünya Savaşı sonrasından bu yana bölge ülkeleri arasında egemenlik ihtilaflarının odağında yer alıyor. Çin, ilk kez 1947'de yayımladığı haritayla Güney Çin Denizi'nin yüzde 80'i üzerinde egemenlik iddiasında bulunurken, yer altı kaynakları açısından zengin bölgede Filipinler'in yanı sıra Vietnam, Brunei ve Malezya da hak iddia ediyor. Çin'in bölgedeki ihtilaflı adalarda üsler inşa etmesine, askeri unsurlarının yanı sıra sivil gemi filolarıyla varlık göstermesine, bölge ülkeleri ve ABD karşı çıkıyor. Hollanda'nın Lahey kentindeki Daimi Tahkim Mahkemesi, 2016'da Filipinler'in başvurusuyla verdiği kararda, Çin'in Güney Çin Denizi'nde tek taraflı egemenlik taleplerinin yasal olmadığına hükmetmişti.", "summary": "Filipinler, Çin savaş gemilerinin bölgedeki Filipin gemilerine agresif manevralar yaparak çarpışma tehlikesi oluşturduğunu iddia etti. Çin ise bölgedeki egemenliğini savunarak, Filipin gemisinin karasularına girmesini engellemeye çalıştıklarını öne sürdü. Güney Çin Denizi'ndeki egemenlik ihtilafları, iki ülke arasında gerilime yol açıyor."}
{"text": "The Times of Israel'in haberine göre, İsrail ordusunda askere alımlardan sorumlu Tuğgeneral Shay Tayeb, Meclis Dış İlişkiler ve Savunma Komitesine askerlikten kaçanlara ilişkin son veriler konusunda bilgi verdi. Tayeb, kendilerine celp gönderilen ve askerlik yapmamak için yurt dışına kaçarken yakalananlardan 52'sinin askerlik hizmetini reddeden Ultra-Ortodoks (Haredi) Yahudi olduğunu aktardı. Tuğgeneral Tayeb, yurt dışına kaçarken yakalananlardan 23'ünün askere alındığını bildirdi. İsrail'in başta Gazze Şeridi olmak üzere 7 Ekim 2023'ten itibaren bölgede yükselen saldırganlığı nedeniyle asker ihtiyacı da artmaya başladı. İsrail basını, askeri kaynakların orduda 10 bin asker açığı olduğu yönündeki değerlendirmesine işaret etmişti. Orduda Haredilerin askere alımıyla ilgilenen Avigdor Dickstein, 23 Nisan'da toplamda 18 bin 915 Ultra-Ortodoks Yahudi'ye askerlik celbi gönderildiğini ancak bu yıl yalnızca 232'sinin orduya katıldığını açıklamıştı. Öte yandan, İsrailli esirlerin serbest bırakılması için saldırıların durdurulması talebiyle ordunun çeşitli birimlerinden 11 bin yedek ve emekli asker bildiriler yayımlamıştı.", "summary": "İsrail ordusunda askere alımlardan sorumlu Tuğgeneral Shay Tayeb, askerlik yapmamak için yurt dışına kaçan 52 Ultra-Ortodoks Yahudi'nin yakalandığını açıkladı. Tayeb, 23 kişinin askere alındığını belirtirken, ordu 10 bin asker açığı olduğunu ve bu yıl 18 bin 915 Haredi'ye celp gönderildiğini ancak yalnızca 232'sinin orduya katıldığını belirtti."}
{"text": "ABD Başkanı Trump, Oval Ofis'te yaptığı açıklamada, ABD ile İngiltere arasında ticaret anlaşmasına vardıklarını açıklarken Ukrayna ile ilgili bir duyuru yaptı. Trump, \"Ukrayna ile yasama organları tarafından da tamamen onaylanan nadir elementler anlaşmasını henüz sonuçlandırdık. Bugün (Ukrayna) Devlet Başkanı (Volodimir) Zelenskiy ile konuşacağım.\" dedi. Anlaşmanın imzalanmasından dolayı mutlu olduğunu dile getiren Trump, \"Anlaşma artık imzalandı ve onaylandı. Artık çok büyük miktarda, çok yüksek kaliteli nadir toprak elementine erişimimiz var.\" ifadelerini kullandı. Ukrayna ile ABD arasında, nadir toprak elementleri anlaşması çerçevesinde 18 Nisan'da bir mutabakat zaptı imzalanmıştı. ABD Başkanı, Çin ile İsviçre'de yapacakları görüşmelerin çok önemli olduğunu, yapılacak bir ticaret anlaşmasının Çin için de çok fayda sağlayacağını söyledi. Trump, \"Bizimle bir anlaşma yapmayı çok istiyorlar. Hepimiz oyun oynarız, ilk aramayı kimin yaptığı, kimin yapmadığı önemli değil. Önemli olan tek şey o odada ne olduğudur. Çin, bizimle bir anlaşma yapmayı çok istiyor. Bunun nasıl sonuçlanacağını göreceğiz.\" şeklinde konuştu. Çin Devlet Başkanı Şi Cinping ile çok iyi bir ilişkisinin olduğunu anlatan Trump, iki ülkenin anlaşmasının tüm dünya için de faydalı olacağına vurgu yaptı. İsviçre'deki görüşmelerin öneminin altını çizen ve bu görüşmelerde çok önemli konuların masaya yatırılacağını belirten Trump, \"Çin bu süreçte bir şeyler yapmak istiyor.\" dedi. Çin'de rekabet edebilmeleri için bu ülkenin dışarıya açılması gerektiğini ifade eden Trump, bu durumda Pekin ile rekabet koşullarının değişeceğini düşündüğünü söyledi. ABD Başkanı, Çin ile İngiltere arasında yapılması muhtemel ticaret anlaşmasına ilişkin, \"Bu konuda bir endişe duymuyorum.\" yorumunu yaptı. Trump, bir soru üzerine İran ile yürüttükleri müzakerelerin de iyi geçtiğini ve bu sürecin diplomatik açıdan başarılı bir şekilde sonuçlanmasını umduğunu söyledi. İran'ı bombalamak istemediğini kaydeden Trump, \"İran konusunda herhangi bir bombalamaya, büyük bir bombalamaya gerek kalmadan bu sorunu çözmek istiyorum. Ben bunu yapmak istemiyorum. Onların çok başarılı olmalarını istiyorum.\" değerlendirmesini yaptı. ABD Başkanı Trump, \"İngiltere ile çığır açan bir ticaret anlaşmasına vardığımızı duyurmaktan büyük bir heyecan duyuyorum.\" dedi. İngiltere ile varılan anlaşmanın yönetiminin son dört haftadır müzakere ettiği bir dizi ticaret anlaşmasının ilki olduğunu anlatan Trump, bu anlaşmayla İngiltere'nin de ABD'ye katılarak \"mütekabiliyet ve adaletin\" uluslararası ticaretin temel ve hayati bir ilkesi olduğunu teyit ettiğini söyledi. Trump, \"Anlaşma, özellikle tarım alanında Amerikan ihracatı için milyarlarca dolarlık artan pazar erişimini içeriyor, Amerikan sığır eti, etanol ve büyük çiftçilerimiz tarafından üretilen hemen hemen tüm ürüne erişimi önemli ölçüde artırıyor.\" diye konuştu. Amerikan mallarının gümrük süreçlerinin de hızlandırılacağı, böylece ABD'nin ihracatının çok hızlı bir onay sürecinden geçeceğini, bürokrasinin olmayacağını ve işlerin her iki yönde de çok hızlı ilerleyeceğini ifade eden Trump, \"Birleşik Krallık, Amerikan ürünlerine haksız ayrımcılık yapan çok sayıda tarife dışı engeli azaltacak veya kaldıracak.\" dedi. Trump, son detayların haftalar içinde netleşeceğini kaydederek, Amerikan kimyasalları, makineleri ve izin verilmeyen diğer birçok endüstriyel ürün için yeni pazar erişimi de elde edeceklerini dile getirdi. Trump, \"Ayrıca, tarihi bir adım olarak, anlaşma Birleşik Krallık'ı ABD ile ekonomik güvenlik uyumuna getirecek planları da içeriyor. Bu türünün ilk örneği. Yani büyük bir ekonomik güvenlik çerçevemiz var ve bu da son derece önemli.\" ifadelerini kullandı. Her iki ülkenin de ekonomik güvenliğin ulusal güvenlik olduğu konusunda hemfikir olduğunu vurgulayan Trump, \"Çelik gibi kilit endüstriler ve teknolojiler için güçlü bir sanayi tabanına, uygun ihracat kontrollerine ve korumalara sahip olduğumuzdan emin olmak için müttefikler olarak birlikte çalışacağız.\" dedi. Öte yandan Trump, Truth Social'dan yaptığı paylaşımda, anlaşmayla Amerika'nın yüzde 10'luk gümrük vergilerinden 6 milyar dolar dış gelir, Amerikalı çiftçiler ve üreticiler için 5 milyar dolar yeni ihracat fırsatı elde edeceğini ve bir alüminyum ve çelik ticaret bölgesi ve güvenli bir ilaç tedarik zinciri oluşturularak hem ABD'nin hem de İngiltere'nin ulusal güvenliğinin artırılacağını bildirdi. Beyaz Saray'dan anlaşmaya ilişkin paylaşılan bilgilere göre de iki ülke endüstriyel ve tarımsal pazara erişimi geliştirmek için birlikte çalışacak. Anlaşmayla ABD firmalarının İngiltere'nin tedarik pazarındaki rekabet gücü artırılırken, ABD'nin ihracatı için gümrük prosedürleri kolaylaştırılacak. İngiltere'nin yüksek kaliteli havacılık bileşenlerine ayrıcalıklı erişim yoluyla ABD havacılık üreticilerinin tedarik zinciri güvence altına alınırken, ilaçlar için güvenli bir tedarik zinciri oluşturulacak. ABD'nin İngiltere'ye yönelik 2 Nisan'da duyurduğu yüzde 10'luk tarife oranı ise yürürlükte kalacak. Trump, daha fazla anlaşma olup olmayacağına yönelik soruya, \"Çok yakınız. Çok sayıda anlaşmamız olacak.\" cevabını verdi. ABD Hazine Bakanı Scott Bessent'in İsviçre'de Çinli yetkililerle görüşeceğini anımsatan Trump, bunun çok önemli olduğunu ifade etti. Söz konusu görüşme iyi geçerse Çin'e yönelik gümrük vergilerini düşürüp düşürmeyeceği sorulan Trump, \"Olabilir yani göreceğiz. Şu anda yüzde 145'te daha yükseğe çıkamazsınız yani düşeceğini biliyoruz.\" dedi. Trump, Çin'in kendilerine muazzam bir ticaret fazlası verdiğini ve bunun olmaması gerektiğini ifade etti. Tarifeler dolayısıyla Çin ile ticaretin yavaşlamasının \"iyi bir şey\" olduğunu savunan Trump, bunun daha az para kaybettikleri anlamına geldiğini söyledi. Trump, Avrupa Birliği'nin (AB) ticarette kendilerine adaletsiz davrandığını öne sürerek, AB'nin de anlaşma yapmayı \"çok istediğini\" dile getirdi. Tarifelerin ülkeye yararına değinen Trump, yeniden göreve başlamasından bu yana ABD'ye yapılacağı açıklanan yatırımların 10 trilyon dolara yaklaştığını söyledi. ABD'nin daha önce çip üretiminde \"tekel\" olduğunu belirten Trump, \"Eğer biz, 'Çip üretimini Tayvan'a taşımak istiyorsanız sorun değil, ama ABD'ye geri satmak istiyorsanız, yüzde 50-100 gümrük vergisi koyacağız.' deseydik asla ABD'den gitmezlerdi.\" ifadelerini kullandı. Trump, İngiltere ile yapılan anlaşma kapsamında yüzde 10'luk temel tarifenin yürürlükte kalmasının gelecek anlaşmalar için bir model olup olmadığına yönelik soruya, \"Hayır. Bu, düşük bir rakam. Onlar iyi bir anlaşma yaptılar. Bazıları çok daha yüksek olacak çünkü büyük ticaret fazlaları var.\" cevabını verdi. Faizleri indirmeye davet ettiği ABD Merkez Bankası (Fed) Başkanı Jerome Powell ile konuşmanın \"bir duvarla konuşmak gibi\" olduğunu söyleyen Trump, \"İngiltere Merkez Bankası faiz indirdi, Çin indirdi, onun dışında herkes faiz indiriyor. 'Çok geç Powell' Bu, onun lakabı.\" Trump, vergi indirimlerini kalıcı hale geçirecek yasa tasarısına da değinerek şöyle devam etti: \"Bu tasarı için çok fazla desteğimiz var. Eğer bu gerçekleşirse yaptığımız tüm bu ticaret anlaşmalarının üzerine, bu ülke öyle bir noktaya gelecek ki. Şimdi gidip hisse senedi alsanız iyi olur. Ülke roket gemisi gibi yükselecek. Bu, daha önce kimsenin görmediği rakamlar olacak.\" Öte yandan İsrail basını, ABD Başkanı Donald Trump'ın İsrail Başbakanı Binyamin Netanyahu'ya karşı \"hayal kırıklığına uğradığını\" ve \"sabrının tükendiğini\" yazdı. ABD'nin İran ile nükleer müzakerelere başlaması, Ulusal Güvenlik Danışmanı Mike Waltz'ın görevden alınması ve son olarak Yemen'deki Husilerle ateşkese varılması, \"Trump ile Netanyahu arasındaki soruna işaret ettiği\" şeklinde yorumlandı. ABD Başkanı Trump'ın, İsrail Başbakanı Netanyahu'nun tavrından dolayı öfkeli olduğu belirtildi. Israel Hayom gazetesinden Ariel Kahane, ABD Başkanı'na yakın kaynaklara dayandırarak Trump'ın Netanyahu'ya karşı hayal kırıklığına uğradığını ve Orta Doğu'da onsuz ilerleme kararı verdiğini yazdı. Kahane, Trump'ın Netanyahu ve adamlarının görevden alınan Ulusal Güvenlik Danışmanı Waltz'ı İran'a saldırıya zorlama girişimine öfkelendiğini ve sabrının tükendiğini aktardı. Trump'ın Netanyahu'nun tutumundan dolayı Orta Doğu'daki hamlelerini onsuz yapacağını belirten Kahane, ABD Başkanı'nın özellikle Suudi Arabistan konusunda önemli kararlar üzerinde çalıştığını kaydetti. Kahane, ABD'nin Yemen'deki Husilerle ateşkese varmasının söz konusu öfkenin ilanı olduğu değerlendirmesinde bulundu. Walla haber sitesinde, Netanyahu ile Trump arasındaki ilişkiyi değerlendiren Barak Ravid'e göre, Husilerle varılan anlaşma Trump ile Netanyahu arasında ciddi bir koordinasyon ve güven sorunu olduğunu ortaya koydu. Ravid, İsrail'in ABD ile İran arasında yeni bir nükleer anlaşmaya ilişkin müzakereleri etkileme kabiliyetinin artık oldukça sınırlı göründüğünü belirterek Tel Aviv yönetiminin Husilerle yapılan anlaşmanın hiçbir safhasından haberdar olmadığına dikkati çekti. İsrailli yetkililerin \"Trump bizi şaşırttı\", \"Anlaşmayı televizyondan duyduk\" gibi ifadeler kullandığına işaret eden Ravid, Netanyahu'nun ABD ile ilişkileri yürütmesi için görevlendirdiği Stratejik İşler Bakanı Ron Dermer'in hem İran, hem Gazze'ye saldırılar ve insani yardım, hem de esirler meselesinde başarısız olduğu yorumunu yaptı. Ravid, Husilerle ateşkesin İsrail'i içermediğinin ve ABD'nin Husilerin İsrail'e yönelik saldırılarına sessiz kaldığının altını çizdi. ABD'nin Husiler konusundaki tutumunun İran'la anlaşma konusunda da İsrail için endişe kaynağı olacağını belirten Ravid, \"Trump'ın Netanyahu'yu pek önemsemediği ve ona danışmak ya da görüşlerini dikkate almak zorunda hissetmediği artık çok açık.\" ifadelerini kullandı.", "summary": "ABD Başkanı Trump, İngiltere ile ticaret anlaşmasının imzalandığını ve bu anlaşmanın tarım sektöründe büyük pazar erişimi sağlayacağını açıkladı. Ayrıca, Trump, Çin ile yapacakları ticaret görüşmelerinin önemine vurgu yaparak, İran ile yürütülen müzakerelerde büyük bir diplomatik başarıya ulaşmayı umduğunu belirtti. Trump'ın İsrail Başbakanı Netanyahu'ya karşı hayal kırıklığına uğradığı ve Orta Doğu'daki hamlelerini onsuz yapacağı ifade edildi."}
{"text": "Katoliklerin son ruhani lideri ve Vatikan Devlet Başkanı Papa Franciscus'un 21 Nisan'da hayatını kaybetmesinin ardından dünya genelinde 1,4 milyar mensubu olan Katolik Kilisesi'nin 267'nci Papası'nı belirleyecek seçim sürecinde ikinci güne girildi. Katolik Kilisesi'nin yaşı 80'in altındaki 133 kardinali, yerel saatle 09.15'te (TSİ 10.15) Sistine Şapeli'ne girerek, seçim için dış dünyayla bağlarını kesti. Kardinaller, Papa seçilene dek sabah 2, öğleden sonra da 2 olmak üzere bugün toplam 4 oylama yapacak. Katoliklerin son ruhani lideri ve Vatikan Devlet Başkanı Papa Franciscus'un 21 Nisan'da vefat etmesinin ardından dünya genelinde 1,4 milyar mensubu olan Katolik Kilisesi'nin 267'nci Papasını belirlemek için bu sabah 2. ve 3. tur oylama yapıldı. Hristiyan ruhban sınıfında Papa'dan sonra gelen en üst düzey din adamı olan kardinaller, sabah saatlerinde bir kez daha Sistine Şapeli'ne girdi ve iki oylama birden yaptı. Her iki oylamadan da 3'te 2 çoğunluğu yani en az 89 oy alan bir kardinal çıkmayınca, papa seçilemedi ve Sistine Şapeli'nin bacasından dün olduğu gibi yine siyah duman yükseldi. Katolik Kilisesi'nin yaşı 80'in altında olan 133 kardinali, bugün öğleden sonra 2 oturum daha yapacak. Siyah duman çıkarsa, oylamalarda papa seçilemediği, beyaz duman çıkarsa papa seçildiği anlamına gelecek. Oylama turlarından birinde, yeni papanın seçilmesi halinde Sistine Şapeli'nin bacasından beyaz duman yükselecek ve bunu takip eden 1 saat içinde yeni papa, Aziz Petrus Bazilikası'nın büyük locasından dünyaya takdim edilecek. Bu arada, yaşı 80'in üzerinde olduğu için Sistine Şapeli'ndeki Konklav'a katılamayan Kardinaller Meclisi Dekanı Kardinal Giovanni Battista Re, Pompei kentinde yaptığı açıklamada, devam eden Konklav'da kısa sürede papa seçilebileceğine işaret ederek, \"Bu akşam Roma'ya döndüğümde beyaz dumanı çoktan bulmuş olmayı umuyorum.\" dedi.", "summary": "Papa Franciscus'un 21 Nisan'da vefatının ardından Katolik Kilisesi, yeni Papa'yı seçmek için ikinci güne giren oylama sürecine başladı. Sistine Şapeli'nde yapılan oylamalarda henüz Papa seçilemezken, seçimin ardından beyaz duman yükselmesi halinde yeni Papa açıklanacak."}
{"text": "Trump, sosyal medya platformu Truth Social hesabından yaptığı paylaşımda Fed Başkanı Powell'ı hedef aldı. ABD Başkanı Trump, \"'Çok geç' Jerome Powell, hiçbir fikri olmayan bir aptal. Bunun dışında onu çok seviyorum. Petrol ve enerji düştü, neredeyse tüm maliyetler (market ve yumurta) düştü, neredeyse enflasyon yok, tarife parası ABD'ye akıyor.\" değerlendirmesinde bulundu. Fed, dün politika faizini beklentiler dahilinde yüzde 4,25-4,50 aralığında sabit tutmuştu. Fed Başkanı Jerome Powell, Bankanın faiz kararının ardında yaptığı açıklamada, büyük tarife artışlarının sürdürülmesi halinde enflasyon ve işsizliğin artabileceği, ekonomik büyümenin yavaşlayabileceği uyarısında bulunmuştu.", "summary": "Trump, sosyal medya platformu Truth Social üzerinden yaptığı paylaşımda, Fed Başkanı Jerome Powell'ı eleştirerek faiz kararlarına karşı olumsuz yorumlarda bulundu ve Powell'ı \"aptal\" olarak nitelendirdi. Trump, enerji fiyatları ve enflasyonun düştüğünü belirterek, Fed'in faiz politikalarına karşı olduğunu ifade etti."}
{"text": "Hamas'a bağlı Esirler Medya Ofisinden yapılan açıklamada, İsrail'in Damon Hapishanesi'nde son derece dar 4 koğuşta 31 Filistinli kadının insanlık dışı koşullarda temel yaşam gereksinimleri karşılanmadan tutulduğu belirtildi. Hapishane görevlilerinin bir hafta içinde Filistinli kadınların bulunduğu 5 numaralı koğuşa \"tutuklulardan birinin güldüğü\" bahanesiyle 3 kez baskın düzenlediği aktarıldı. Filistinli kadınların koğuşlarından saatlerin kaldırıldığı, namaz ve yemek saatlerinin bilinmediği, akşam ışıkların erkenden söndürüldüğü ve \"karanlık ile zulmün\" bir araya geldiği ifade edildi. Cezaevi yönetiminin tutukluların kışlık kıyafetlerine el koyduğu ve alternatif kıyafeti olmayan bazı tutukluların elbisesiz kaldığı kaydedildi. Filistinli kadınlara, hapishanede günlük 5 küçük dilim ekmek verildiği, günün sonunda tutukluların açlıklarını gidermek için yemek toplamaya çalıştıkları aktarıldı. Kişisel hijyen malzemelerinin son derece kısıtlı olduğu, namaz elbiselerinde ciddi eksikliklerin yaşandığı, Filistinli bazı kadınların yatak çarşafıyla namaz kıldığı belirtildi. Kadın tutuklular arasında acil ameliyata ve tedaviye ihtiyaç duyanların bulunduğu, cezaevi yönetimi tarafından tıbbi ihmal politikasının izlendiği ve bunun insanlığa karşı suç teşkil ettiği vurgulandı. Açıklamada, \"Damon Hapishanesi'ndeki Filistinli kadın tutukluların kurtarılması, onlara karşı aşağılama ve aç bırakma politikasının durdurulması için uluslararası kuruluşlara acil harekete geçme çağrısında bulunuyoruz.\" ifadesi kullanıldı. Damon Hapishanesi'nde Filistinli kadınlara ciddi psikolojik baskı yapıldığı, koğuş baskınlarında 7 Ekim 2023'ten sonra büyük artış yaşandığı, sebepsiz aramaların yapıldığı ve toplu cezalandırmanın uygulandığı vurgulandı.", "summary": "Hamas'a bağlı Esirler Medya Ofisi, İsrail'in Damon Hapishanesi'nde 31 Filistinli kadının insanlık dışı koşullarda tutulduğunu, temel ihtiyaçlarının karşılanmadığını ve cezaevi yönetiminin kadın tutuklulara yönelik sürekli baskılar uyguladığını açıkladı. Hapishane yönetiminin tutukluları aç bırakıp tıbbi yardımları engelleyerek ciddi insan hakları ihlallerine yol açtığı belirtildi."}
{"text": "Çin Ticaret Bakanlığı Sözcüsü Hı Yadong, yaptığı açıklamada Çin'in müzakerelerin baskı ve zorlama aracı olarak kullanılmasını kabul etmeyeceğini belirterek, \"Eğer ABD gerçekten sorunları müzakere yoluyla çözmek istiyorsa, samimiyet göstermeli, yanlışından dönmeye ve tarifeleri kaldırmaya hazır olmalı.\" ifadesini kullandı. Sözcü Hı, Çin'in tek taraflı tarifelere karşı olduğunu yineleyerek, bir anlaşmaya varma adına ilkelerinden ödün vermeyeceğini vurguladı. Hı, Çin'in uluslararası eşitlik ve adalete zarar vermeyeceğinin altını çizdi. ABD ve Çinli yetkililer, tarife müzakereleri için 9-12 Mayıs tarihlerinde İsviçre'de bir araya gelecek. Müzakerelerde ABD tarafını Hazine Bakanı Scott Bessent, Çin tarafını ise Ekonomik İlişkilerden Sorumlu Başbakan Yardımcısı Hı Lifıng temsil edecek. Görüşmeler, iki ülke arasındaki nisan ayında yaşanan tarife restleşmesinin ardından bu konuda yürütülecek ilk müzakere olacak. ABD Başkanı Donald Trump, 2 Nisan'da, aralarında Çin'in de olduğu ticaret ortaklarına \"karşılıklı tarifeler\" kapsamında ek gümrük vergileri açıklamıştı. Çin'in karşılık vermesiyle iki ülke arasında başlayan tarife restleşmesi sonunda ABD, Çin'e uyguladığı gümrük tarifesini yüzde 145'e kadar çıkartmış, Çin de ABD'ye yüzde 125 gümrük tarifesi getirmişti. Washington yönetimi, diğer ülkelere getirdiği ek tarifeleri 90 gün ertelerken Çin'e yönelik tarifeler yürürlüğe girmişti. Başkan Trump, Çin ile müzakereler öncesinde ABD'nin iyi niyet ifadesi olarak tarifeleri düşüreceği iddiasını reddetmişti. ABD Dışişleri Bakanlığı Sözcüsü Tammy Bruce, konuyla ilgili yazılı açıklama yaptı. Açıklamada, yüz milyonlarca dolar değerindeki İran petrolünün satın alınması veya teslimatın gerçekleştirilmesinde rol oynadığı gerekçesiyle Çinli rafineri şirketi Hebei Xinhai Chemical Group Co. Ltd. ve üç petrol terminali operatörünün yaptırım listesine alındığı belirtildi. Bu yaptırımın, Başkan Donald Trump'ın 4 Şubat 2025'te Ulusal Güvenlik Başkanlık Muhtırası'nı yayınlamasından bu yana ABD'nin Çin merkezli bağımsız rafineri şirketlerine yönelik üçüncü eylemi olduğuna dikkat çekildi. Açıklamada, ABD'nin ayrıca İran petrolünün Çin'e taşınmasını kolaylaştıran çok sayıda firmayı, gemiyi ve gemi kaptanını \"İran'ın istikrarsızlaştırıcı davranışlarını ve terörist vekillerine desteği finanse eden gölge filosunun bir parçası\" olarak belirlediği ifade edildi.", "summary": "Çin Ticaret Bakanlığı Sözcüsü Hı Yadong, ABD'nin müzakerelerde baskı uygulamayı kabul etmeyeceklerini ve tarifeleri kaldırmaya hazır olmaları gerektiğini belirtti. ABD ve Çin, tarife müzakereleri için 9-12 Mayıs'ta İsviçre'de bir araya gelecek. Ayrıca ABD, Çinli rafineri şirketlerine yönelik İran petrolü ile ilgili yaptırımlar uyguladığını duyurdu."}
{"text": "Bu adım, ülkede Fransızcanın idari geleneklerden çıkarılmasını güçlendirmeyi amaçlıyor. Cezayir Futbol Federasyonundan yapılan açıklamada, federasyona bağlı tüm kurumların faaliyetlerinde \"Arapça\" dilini kullanmalarının istendiği belirtildi. Federasyona bağlı birimlerden \"disiplin kurulu tutanakları, hakem atamaları, maç programları, itiraz komitesi kararları ile çeşitli kurum ve ortaklara gönderilen yazışmalarını Arapça yapmaları ve bu uygulamanın en kısa sürede hayata geçirilmesi\" talep edildi. Arapça kullanımının 2025-2026 spor sezonunda tüm birimler düzeyinde zorunlu olacağı kaydedildi. Bu karar, 30 Nisan'da gerçekleştirilen federasyon yönetim kurulu toplantısında alındı. Cezayir hükümeti, mart ayında da üniversitelerde tıp eğitiminin gelecek eğitim-öğretim yılından itibaren İngilizce olarak verilmesi kararı aldı. Cezayir Cumhurbaşkanı Abdülmecid Tebbun, tıp eğitiminde Fransızcadan İngilizceye geçişi \"doğru bir adım\" olarak nitelendirdi. Cezayir su ve kanalizasyon şirketi SEAAL, daha önce yalnızca Fransızca düzenlenen su faturalarını artık Arapça ve İngilizce bir formatta sunmaya başladığını duyurdu. Cezayir ile Tipasa şehirlerinin su dağıtımından sorumlu SEAAL, 2006'dan 2021'e kadar Fransız \"Suez\" grubu ile yapılan bir ortaklık sözleşmesi kapsamında Fransız yönetimi altında faaliyet gösterdi. Ancak Eylül 2021'de Cezayir makamları, görevlerini yerine getirmekte yetersiz kaldığı ve başarısız olduğu gerekçesiyle Fransız şirketin sözleşmesinin yenilenmeyeceğini açıkladı. SEAAL, çarşamba günü yayımladığı açıklamada, bu adımın, hizmetlerini modernleştirme ve müşterileriyle iletişimini güçlendirme çabalarının bir parçası olduğunu belirtti.", "summary": "Cezayir Futbol Federasyonu, tüm faaliyetlerinde Arapça kullanılmasını talep etti ve 2025-2026 sezonunda Arapça kullanımını zorunlu hale getirdi. Hükümet, Fransızca yerine İngilizce'yi tıp eğitiminde ve diğer hizmetlerde de teşvik ediyor. Ayrıca, su şirketi SEAAL, Fransızca yerine Arapça ve İngilizce formatta fatura sunmaya başladı."}
{"text": "Kremlin Sarayı'ndan yapılan açıklamaya göre, Çin Devlet Başkanı Şi, eski Sovyetler Birliği'nin İkinci Dünya Savaşı'nda Nazi Almanya'sını mağlup etmesinin 80. yıl dönümü dolayısıyla 9 Mayıs Zafer Günü’nde düzenlenecek etkinlikler için Rusya'nın başkenti Moskova'ya geldi. Törenle karşılanan Şi, Putin ile Kremlin Sarayı'nda görüştü. Görüşmenin basına açık kısmında konuşan Putin, Şi'yi Moskova'da ağırlamaktan memnuniyet duyduğunu söyledi. Putin, yarın Kızıl Meydanda düzenlenecek askeri geçit töreninde Çinli askerlerin de yer alacağını dile getirerek, \"Sayıca en büyük yabancı asker birliği olacak.\" dedi. 9 Mayıs Zafer Günü'nün önemine işaret eden Putin, \"Çinli dostlarımızla birlikte tarihi gerçekleri kararlılıkla savunmaya devam ediyoruz, savaş dönemindeki olayların anısını koruyoruz, Nazizm ve militarizmin tezahürlerine karşı mücadele ediyoruz.\" diye konuştu. Japonya'ya karşı kazanılan zaferin ve 2. Dünya Savaşı'nın sona ermesinin yıl dönümü vesilesiyle Çin'i ziyaret edeceğini anımsatan Putin, Rusya ile Çin arasındaki ilişkilere değinerek, şunları kaydetti: \"O çetin savaş yıllarında gelişen halklarımızın askeri kardeşliği, modern Rusya-Çin ilişkilerinin kapsamlı ortaklık ve stratejik etkileşiminin temel dayanaklarından biri. İkili ilişkileri birilerine karşı değil, ülke halklarının yararına geliştiriyoruz. İlişkilerimiz eşit, karşılıklı çıkara dayanıyor. İyi komşuluk ilişkilerini inşa etme, dostluğu güçlendirme ve işbirliğini genişletme niyeti, Rusya ile Çin arasındaki stratejik etkileşime dayanan bir tercih.\" Rusya Devlet Başkanı Putin, Sovyetler Birliği halkının 2. Dünya Savaşı'nda 27 milyon, Çin'in de bağımsızlığı ve özgürlüğü için 37 milyon can verdiğini söyledi. Çin Devlet Başkanı Şi de Moskova'da düzenlenen kutlamalara katılmaktan memnuniyet duyduğunu, Rusya ve Çin halklarının 80 yıl önce ağır kayıplar pahasına büyük bir zafer kazandığını, dünya barışına ve insanlığın ilerlemesine büyük tarihi bir katkı sağladığını belirtti. Rusya ile ilişkilerin güçlendiğine işaret eden Şi, \"Tarih ve gerçeklik, ikili ilişkilerin gelişmesi ve derinleşmesinin iki halk arasındaki asırlık dostluğun sürdürülmesi açısından elzem olduğunu açıkça ortaya koyuyor.\" değerlendirmesinde bulundu. Şi, Rusya ile birlikte tarihi gerçeği korumaya, çıkarlarını savunmaya ve çok kutuplu dünya düzenini oluşturmaya hazır olduklarını aktardı.", "summary": "Çin Devlet Başkanı Şi, 9 Mayıs Zafer Günü etkinlikleri için Moskova'ya geldi ve Rusya Devlet Başkanı Putin ile görüştü. Putin, Çinli askerlerin Kızıl Meydan'daki askeri geçit töreninde en büyük yabancı birlik olarak yer alacağını belirterek, Rusya ve Çin'in ilişkilerinin güçlü bir temele dayandığını vurguladı. Şi, iki ülke halklarının 80 yıl önce büyük bir zafer kazandığını ve Rusya ile ilişkilerin daha da güçlendiğini ifade etti."}
{"text": "İran devlet televizyonuna göre, geçen yıl helikopter kazasında hayatını kaybeden Cumhurbaşkanı İbrahim Reisi ve Dışişleri Bakanı Hüseyin Emir Abdullahiyan için Meşhed'de düzenlenen anma etkinliğinde yaptığı konuşmada Selami, İsrail ve ABD'nin tehditlerine cevap verdi. İran'ın savaş istemediğini ancak savaşa hazırlıklı olduğunu ifade eden Selami, \"Amerikan makamlarına söyleyecek bir şeyimiz var. Bizi nükleer konuda tehdit ederseniz bilin ki biz her ölçekte savaşa hazırız ancak İran nükleer silah peşinde değil ve bunları askeri doktrininden çıkarmış durumda.\" dedi. İsrail'in ABD'yi bölgede savaşa sürüklemek istediğini söyleyen Selami, \"Amerikalılar kendi kişisel çıkarları uğruna ABD'yi feda etmek isteyen suçlu İsrail Başbakanı'na (Binyamin Netanyahu) aldanmamalıdır.\" ifadelerini kullandı. Selami, İsrail'in tehditlerine ise \"Tek bir Ensarullah (Yemen'deki Husiler) füzesine bile tahammül edemediniz. İran'ın çok sayıda füzesine nasıl tahammül edeceksiniz. Oturun yerinizde.\" diye yanıt verdi. ​​​​​​​", "summary": "İranlı komutan Selami, İsrail ve ABD'nin tehditlerine karşı İran'ın savaşa hazır olduğunu ancak nükleer silah peşinde olmadığını belirtti. Ayrıca, İsrail'in ABD'yi savaşa sürüklemeye çalıştığını ifade etti."}
{"text": "Katoliklerin son ruhani lideri ve Vatikan Devlet Başkanı Papa Franciscus'un 21 Nisan'daki vefatının ardından makamın \"boş\" ilan edildiği (Sede Vacante) Vatikan'da, ruhban sınıfının papadan sonraki en önemli din adamı konumundaki kardinaller, papa seçiminin (Konklav) 2. gününün öğleden sonraki oturumunda yeni papayı belirledi. Sistine Şapeli'nin bacasından yeni papanın belirlendiğini ilan eden \"beyaz duman\" yükseldi. Beyaz dumanın çıkmasının ardından yeni Papa, Aziz Petrus Bazilikası'nın büyük locasından dünyaya tanıtıldı. Yeni papayı dünyaya, \"Protodiacono\" unvanını taşıyan Fransız Kardinal Dominique Mamberti, büyük locadan Latince \"Habemus Papam (Bir papamız var)\" diyerek, 69 yaşındaki ABD'li Kardinal Prevost'un yeni Papa olarak seçildiğini duyurdu ve \"Papa 14. Leo\" adını aldığını açıkladı. Katolik Kilisesi'nin 267'nci papasının belirlendiği, Sistine Şapeli'nin bacasında beyaz dumanın tütmesiyle anlaşıldı. Yeni Papa 14. Leo, ilk konuşmasında barış vurgusu yaptı. Konuşmasında Papa Franciscus'u da anan Papa Leo, diyaloglarla köprülerin kurulması gerektiğini belirtti. Uzun yıllar görev yaptığı Peru'ya özel selam gönderen Papa Leo, acı çekenlere yardım eden bir Kilise için birlikte yürüyeceklerini söyledi. Bu arada, yeni Papa'nın 133 kardinalden en az üçte ikisinin (89) oyunu alarak seçildiği biliniyor. Vatikan'ın Aziz Petrus Meydanı'nda dumanın çıkmasını bekleyen pek çok kişi, dumanın renginin beyaz olduğunu görünce büyük sevinç yaşadı, bazı vatandaşlar gözyaşlarını tutamadı. Katolik Kilisesi'ndeki 266 Papa'dan bugüne kadar 200'den fazlası İtalyan olurken, en son 2013 yılındaki Konklav'da ilk kez Amerika kıtasından bir Papa seçilmiş ve Arjantinli olan Papa Franciscus olmuştu. Vatikan'daki Konklav'da yeni papa seçilen ABD'li Kardinal Prevost 14 Eylül 1955'te Illinois eyaletinin Chicago kentinde dünyaya geldi. Peru'da uzun yıllar görev yapan ve Peru vatandaşlığı da bulunan Prevost, 1982'de rahip olarak atandı. Prevost, Amerika kıtasından ikinci, ABD'den ilk papa olma unvanını kazanırken, yoksullara yönelik tutum ve göçmen politikalarında Papa Franciscus ile benzer görüşlere sahip olduğu belirtiliyor. Bu arada, ABD Başkan Yardımcısı JD Vance, 29 Ocak'ta Fox News'e verdiği mülakatta, \"Hristiyanlıkta bir kavram vardır, ailenizi seversiniz, sonra komşunuzu seversiniz, sonra toplumunuzu seversiniz, sonra yurttaşlarınızı seversiniz, sonra da dünyanın geri kalanına öncelik verirsiniz. Aşırı solun büyük bir kısmı bunu tamamen tersine çevirmiştir.\" diye konuşmuştu. Prevost ise X hesabından yaptığı paylaşımında Vance'in açıklamasına karşılık, \"JD Vance yanılıyor, İsa bizden başkalarına olan sevgimizi derecelendirmemizi istemiyor.\" ifadesini kullanmıştı. Ayrıca Prevost, Papa Franciscus'un göçmenlik ve kitlesel sınır dışı konuları hakkında ABD'deki piskoposlara hitaben yazdığı mektuba ilişkin yazıya yer verilen bir paylaşımı alıntılamış ve Vance'in söz konusu açıklamalarına tepkisini göstermişti. Yeni Papa Prevost, ABD Başkanı Donald Trump yönetiminin \"yanlışlıkla\" El Salvador'a gönderdiği Kilmar Abrego Garcia konusunu eleştiren ve \"Acıyı görmüyor musunuz? Vicdanınız rahatsız olmuyor mu? Nasıl sessiz kalabiliyorsunuz?\" ifadelerine yer verilen bir başka X paylaşımını da alıntılayarak hesabında paylaşmıştı. Prevost, 2015'te, ABD'li Kardinal Timothy Dolan'ın Washington Post için kaleme aldığı, Trump'ın göçmen karşıtı söylemelerini eleştiren yazıya da X hesabında yer vermişti. 2014'te yaptığı bir paylaşımda Prevost, İsa peygamberin de bir mülteci olduğunu ifade etmiş, bu bağlamda \"toplumun gölgesi altında yaşayan kişilere dua\" içeren bir metni paylaşmıştı. ABD Başkanı Donald Trump, Truth Social hesabından yaptığı açıklamada, Papa seçilen Kardinal Prevost'u kutladı. Trump, \"Papa olarak seçilen Kardinal Robert Francis Prevost'u tebrik ediyoruz. Kendisinin ilk Amerikalı Papa olması ülkemiz için ne büyük bir onur. Papa 14. Leo ile tanışmayı sabırsızlıkla bekliyorum.\" değerlendirmesinde bulundu. ABD Dışişleri Bakanlığı Sözcüsü Tammy Bruce, Rubio'nun papa seçilen ABD'li Kardinal Prevost'u kutlamak için yayımladığı mesajı basın mensuplarıyla paylaştı. Rubio yazılı mesajında, \"Bu, Katolik Kilisesi için derin bir öneme sahip bir an ve 2025 jübile yılı ortasında dünya çapında bir milyardan fazla inanana yenilenmiş bir umut ve devamlılık vadediyor.\" ifadelerini kullandı. Papalık makamının \"kutsal ve ciddi bir sorumluluk\" taşıdığını ifade eden Rubio, eşi Jeanette ile \"14. Leo\" adını alan yeni papanın kutsallığı için dua ettiklerini belirtti. Rubio mesajının sonunda, ABD'nin Prevost ile olan ilişkilerini derinleştirmeyi dört gözle beklediğini belirtti. Rusya Devlet Başkanı Vladimir Putin, yeni seçilen Prevost'a telgraf gönderdi. Kremlin Sarayı'ndan yapılan açıklamaya göre Putin, telgrafında Prevost'u papa seçilmesinden dolayı tebrik ederek, \"Rusya ile Vatikan arasındaki yapıcı diyalog ve etkileşimin, bizi birleştiren Hıristiyan değerleri temelinde gelişmeye devam edeceğinden eminim. Yüksek görevinizde başarılar, sağlık ve esenlik diliyorum.\" ifadelerini kullandı. Almanya Başbakanı Friedrich Merz, 14. Leo ismini kullanacak Papa'ya gönderdiği tebrik mesajında, \"Katolik Kilisesi'nin başı olarak seçilmenizden dolayı sizi içtenlikle kutluyorum.\" ifadesini kullandı. Merz mesajında, Papa 14. Leo'nun birçok insan için adalet ve uzlaşma için dayanak noktası olduğunu belirterek, şunları kaydetti: \"Makamınız aracılığıyla, büyük zorlukların yaşandığı bu dönemde dünya çapında milyonlarca inanana umut ve yön veriyorsunuz. Almanya'da insanlar sizin papalık görevinizi güvenle ve olumlu beklentilerle bekliyor.\" Merz ayrıca Papa 14. Leo'ya yeni görevinde güç ve sağlık diledi. İtalya Başbakanı Giorgia Meloni, Katolik Kilisesi'nin yeni ruhani lideri ve Vatikan Devlet Başkanı 14. Leo'ya tebrik mektubu gönderdi. Başbakanlığın paylaştığı mektupta Meloni, \"Kardinaller, Kilise'nin önderliği için şahsınızı uygun görmüşlerdir. Bu seçimi, dünyanın hem zor hem karmaşık bir dönemeçten geçtiği bilinciyle yapmışlardır. İtalya, Hz. İsa'nın vekili ile kopmaz bir bağa sahiptir. Dünyanın umutsuzca ihtiyaç duyduğu bu barış çağrısını, siz de defalarca dile getirdiniz ve Papa Franciscus'un kararlı ve durmaksızın sürdürdüğü çabalara atıfta bulundunuz. İtalyan halkı, sizi bir rehber ve referans noktası olarak görecek.” ifadelerini kullandı. Kuzey Makedonya Başbakanı Hristijan Mickoski de X hesabından yaptığı paylaşımda, Papa 14. Leo'nun, papa olarak seçilmesini tarihi olarak değerlendirdi. Mickoski paylaşımında, \"Bu seçim, yeni bir açıklık, manevi cesaret ve evrensel aidiyet döneminin sembolü olmakla birlikte, aynı zamanda barış, dayanışma ve her insana özen gösterme geleneğinin de devamıdır.\" ifadelerini kullandı. Arnavutluk Cumhurbaşkanı Bajram Begaj da sosyal medya platformu X'teki paylaşımında, ülkesindeki ve dünyadaki Katolikleri tebrik etti. Begaj, \"Papa 14. Leo'nun gücünü ve manevi otoritesini, tüm inançlar arasında barış içinde bir arada yaşamayı teşvik etme yolundaki asil davaya adayacağından eminim.\" değerlendirmesinde bulundu. Yunanistan Başbakanı Kiryakos Miçotakis, X hesabı üzerinden yaptığı paylaşımda, Vatikan'da yeni seçilen Papa 14. Leo'yu tebrik etti. Miçotakis, \"Sizin liderliğiniz, dünyanın büyük zorluklarla karşı karşıya olduğu ancak aynı zamanda halklar ve farklı inançlar arasında diyalog, birlik ve şefkat fırsatlarının bulunduğu bir zamana denk geliyor.\" ifadesini kullandı. Hırvatistan Cumhurbaşkanı Zoran Milanovic, sosyal medya hesabından yaptığı açıklamada, Papa 14. Leo'yu seçilmesinden dolayı tebrik etti. Milanovic, Papa'nın seleflerinin izinden giderek daha erdemli bir dünya için çalışmalarını sürdüreceğine inandığını dile getirerek, şunları aktardı: \"Eminim Papa 14. Leo, dünyadaki çatışmaların ve savaşların sona ermesi, her bireyin haklarının korunması ve günümüzde dünya genelindeki toplumları zorlayan sosyal eşitsizliklerin azaltılması yönünde çalışmalarını sürdürecektir.\" Hırvatistan Başbakanı Andrej Plenkovic ise Papa 14. Leo'nun, papa olarak seçilmesinden dolayı halkı ve kendi adına tebriklerini sunduğunu kaydetti. Plenkovic, dünyanın dört bir yanındaki inananlarla birlikte dua ettiklerini belirterek, \"Uzun, verimli ve kutsanmış bir papalık dönemi geçirmesini içtenlikle diliyoruz.\" ifadesini kullandı. Karadağ Cumhurbaşkanı Jakov Milatovic, sosyal medya hesabından yaptığı paylaşımda, Papa 14. Leo'yu kutladığını, bunun dünyadaki Katolikler için önemli bir an olduğunu vurguladı. Milatovic, yeni seçilen papaya başarı dilediğini belirterek, \"Bu kutsal görevin sevgi, diyalog ve dayanışma değerleriyle ilham bulmasını ve tüm insanlık için hayırlı olmasını temenni ediyorum.\" değerlendirmesinde bulundu. Slovenya Cumhurbaşkanı Natasa Pirc Musar da sosyal medya hesabından, seçilen Papa 14. Leo'yu tebrik ederek, şu ifadeleri kullandı: \"Dünyanın savaşlar, yoksulluk ve artan bölünmüşlükle sarsıldığı bir dönemde, bilgelikle, cesaretle ve derin bir adalet duygusuyla konuşan kişiliklere her zamankinden daha fazla ihtiyacımız var. Yeni Papa'nın görevi, şefkatin, barışa olan kararlı bağlılığın ve daha bağlı bir dünya için çabanın simgesi olsun.\"", "summary": "Papa 14. Leo, Katolik Kilisesi'nin 267. Papası olarak seçildi ve dünya çapında büyük tebrik mesajları aldı. Yeni Papa, barış vurgusu yaparak, diyalog ve köprüler kurma gerektiğini belirtti. Liderler, Papa Leo'nun yeni papalık görevini, adalet, barış ve insan haklarına olan bağlılıkla sürdüreceğini ifade etti."}
{"text": "Starmer, Jaguar Land Rover'ın tesisinde, ABD Başkanı Donald Trump ile telekonferans görüşmesinin ardından anlaşmaya ilişkin açıklamalarda bulundu, basın mensuplarının sorularını yanıtladı. Anlaşmayla, ABD'nin çelik ve alüminyuma getirdiği yüzde 25 gümrük tarifesinin İngiltere için sıfıra indirileceğini belirten Starmer, ABD'nin İngiltere'den otomobil ithalatında uyguladığı yüzde 27,5 seviyesindeki tarifelerin de yıllık 100 bin araç için yüzde 10'a düşürüleceği bilgisini verdi. Starmer, bunun gümrük vergisinde \"büyük ve önemli bir indirim\" olduğunu ifade ederek, gelecekte otomobillere yönelik söz konusu kotanın artırılabilmesi için alan olduğunu söyledi. Anlaşmanın İngiltere'deki işletmeleri ve istihdam edilen binlerce kişiyi koruyacağını dile getiren Starmer, \"Tarihi bir ekonomik refah anlaşmasının temelleri üzerinde mutabık kaldığımızı açıklamaktan gerçekten memnuniyet duyuyorum. Bu anlaşma, gelecek için inanılmaz bir platform oluşturacak.\" dedi. Starmer, \"tarifelerle ilgili daha ileri gitmek istediklerini\", ancak bu anlaşmayı şu anda hayata geçirmenin önemli olduğunu ifade etti. Tarım ürünlerine yönelik gümrük tarifelerinde \"standartlar konusunda kırmızı çizgileri\" olduğunu dile getiren Starmer, bu standartlara sadık kaldıklarını bildirdi. Starmer, Trump'ın anlaşmaya sadık kalacağına güvenip güvenmediği sorusuna, \"Başkan ve ben birbirimize saygı duyuyoruz ve bu süreç boyunca birbirimize güvendik. Her birimiz, kendi ülkelerimiz için en iyi anlaşmayı elde etmek üzere müzakere ekiplerimizi görevlendirdik.\" cevabını verdi. İngiliz medyasında yer alan haberlere göre, anlaşma kapsamında, ABD Başkanı Trump'ın karşılıklı tarifeler çerçevesinde 2 Nisan'da açıkladığı ve asgari oran olan yüzde 10'luk gümrük vergisi uygulanmaya devam edilecek. İngiltere'den ABD'ye yapılan otomobil ihracatında ağırlıklı olarak Bentley, Jaguar Land Rover ve Aston Martin başta olmak üzere lüks markalar yer alıyor. ABD, Avrupa Birliği'nin ardından İngiltere'nin en büyük ikinci otomobil ihracat destinasyonu olarak öne çıkıyor. İngiliz Motorlu Araç Üreticileri Topluluğu (SMMT) verilerine göre, İngiltere, ABD'ye geçen yıl değeri 7,5 milyar sterlini aşan 100 binin üzerinde otomobil ihraç etti. ABD Başkanı Trump, Truth Social hesabından yaptığı açıklamada, İngiltere ile ABD arasında varılan anlaşmanın, \"uzun yıllar boyunca ikili ilişkileri pekiştirecek kapsamlı bir anlaşma\" olduğunu belirtmişti. Ancak uzmanlar, anlaşmanın Trump'ın ifade ettiği kadar kapsayıcı olmadığını kaydediyor.", "summary": "İngiltere ve ABD arasında yapılan anlaşma, İngiltere'nin çelik ve alüminyum tarifelerinin sıfırlanmasını, otomobil ithalatındaki gümrük vergilerinin ise önemli ölçüde düşürülmesini içeriyor. Starmer, anlaşmanın İngiltere'deki işletmeler için tarihi bir ekonomik fırsat sunduğunu belirterek, bu anlaşmanın gelecekte daha fazla iyileştirme yapılmasına olanak tanıyacağını söyledi."}
{"text": "AA'ya röportaj veren Kişi, yaklaşık 10 yıldır otel işletmeciliği yaptığını kaydederek, \"ticari mahremiyeti\" gereği, kişisel görüntüsünün paylaşılmasını istemediğini belirtti. İsrail'in Gazze'deki saldırılarını \"kesinlikle kabul edilemez\" olarak niteleyen Kişi, bunun uluslararası yasalara aykırı olduğunu ifade etti. Yıllarca öğretmenlik mesleğiyle uğraştığını ve çok sayıda öğrenci yetiştirdiğini anlatan Kişi, şunları söyledi: \"Gazze'deki çocukların görüntülerini gördüğümde hiçbir şey yapamadan öylece bekleyemeyeceğimin farkına vardım. İşte bu yüzden ne yapabilirim diye düşünüyordum. Japonya'da, elbette, ayrımcılığa ve müşterinin reddedilmesine izin verilmiyor. Biz de bu taahhüt imzalama önlemini icat ettik. Yasalar çerçevesinde elimizden geldiğince yapabildiğimiz bu.\" Kişi, konaklamak için gelen yabancı turistlere \"savaş suçu işlemediklerine\" dair taahhüt imzalattıklarını, ancak kanunen yasak olduğu için \"müşteri reddedemediklerini\" aktardı. Alışılagelen rezervasyon sürecinin detaylarını paylaşan Kişi, otele ilk aşamada ön rezervasyonla müşteri geldiğini, yüz yüze kayıt esnasında uyruk, pasaport bilgilerini doğruladıklarını belirtti. Kişi, sonrasında söz konusu ülkenin, Lahey merkezli Uluslararası Ceza Mahkemesi (UCM) kayıtlarında savaş suçları işleyip işlemediğini sorguladıklarını söyledi. Son 10 yılda o ülkenin askeri güçleri ve paramiliter birliklerinde yer almadıklarına ve savaş suçu işlemediklerine dair taahhüt kağıdını müşteriye göstererek imzalamalarını istediğini\" dile getiren Kişi, \" Ama Japonya yasaları, müşterinin herhangi bir şekilde reddedilmesine izin vermiyor. Yani, ister imzalasınlar ister imzalamasınlar, otelde konaklayabilirler.\" ifadelerini kullandı. Kişi, taahhütnamede, \"Uluslararası ve insancıl hukuku ihlal eden hiçbir savaş suçuna karışmadım; sivillere (çocuklar, kadınlar vb.) saldırı, teslim olan veya savaş esiri olarak alınanların öldürülmesi veya kötü muamele, işkence veya insanlık dışı muamele, cinsel şiddet, zorla yerinden etme veya yağma, Uluslararası Ceza Mahkemesi (UCM) Roma Statüsü'nün 8. Maddesi kapsamına giren diğer eylemler dahil ancak bunlarla sınırlı olmamak üzere hiçbir zaman savaş suçu işlemedim.\" ifadelerinin yer aldığını aktardı. Bu önlemi son 6 aydır uyguladıklarını belirten Kişi, şimdiye kadar konaklayan müşterilerinin tamamının taahhüt kağıdını imzaladığını bildirdi. Kişi, uygulamayı \"güvenlik önlemi\" ve \"konaklayanların bir savaş suçu işlememiş olduklarından emin olmak \" olarak niteledi. Otel müşterilerinin \"gönül rahatlığını\" düşündüklerini ifade eden Kişi, \"Onların güvende ve rahat konaklamalarını sağlamak bizim sorumluluğumuz.\" dedi. Kişi, ABD, Türkiye, Güney Kore dahil dünyanın birçok ülkesinden müşteri kabul ettiklerini aktararak şunları kaydetti: \"Bazı ülkelerin uluslararası hukuku görmezden gelmesi, uluslararası hukuku ihlal etmesi göz ardı edilmemeli. Elbette bu suçlar Japonya'da işlenmiyor, doğrudan hayatımızla veya sorunlarımızla ilgili değil. Ancak uluslararası hukuka, hepimizin, insanlığın uyması gerektiriyor. (İsrailliler) Bu yaptıklarından sonra halen Japonya'da bizim (bu kişilere) gülerek hizmet etmemiz hiç adil değil. Bu mantık burada ya da kendi ülkelerinin dışında işe yaramıyor. Bu sadece kendi topluluklarının içinde işe yarıyor. Savaş suçu işleyen ülkelerden gelen turistik müşterilerin, uyruğuna bakılmaksızın 'savaş suçuna karışmadıklarını' taahhüt eden bu kağıdı imzalatıyoruz.\" Gazze'de olup bitenlerden derinden endişe duyduklarının ve görmezden gelemediklerinin altını çizen Kişi, \"uluslararası hukuku ihlal edenlerin, uyum sağlayanlarla aynı muameleyi görmemesi\" gerektiğini vurguladı. Taahhütname imzalatılmasının kamuoyuna yansımasından sonra İsrail'in Tokyo Büyükelçiliğinden mektup aldıklarını paylaşan Kişi, izledikleri tutumun \"ayrımcı\" olarak nitelendirildiğini bildirdi. Mektubu, sosyal medyasından paylaştığını ve burada eleştirilere yanıt vermeye çabaladığını belirten Kişi, şu görüşünü aktardı: \"Bu, hiçbir yasayı ihlal etmiyor ve bu bir ayrımcılık değil. Çünkü ayrımcılık, değiştiremeyeceğimiz bir şeyle ilgili. Milliyet, ırk veya cinsiyet gibi. Herhangi bir değişiklik yapamayacağımız konulara ilişkin bir şey. Ancak otelimizdeki bu önlem, İsrail'in yaptıkları eylemlere karşılık.\" İsrail'in Gazze'deki katliamlarını \"soykırım\" olarak nitelendiren Kişi, merkezi hükümetin, Ekim 2023 sonrası Gazze'deki katliamlara yönelik İsrail'i yeterince eleştirmediği iddialarına hak verdiğini kaydetti. Tokyo hükümetinin \"İsrail'i kınamak yerine bölgesel barış mesajları verme alışkanlığına\" sahip olduğuna işaret eden Kişi, Japonya'nın dış politikasının ABD eksenli yürütüldüğünü savundu. UCM'nin tutuklama kararına rağmen İsrail Başbakanı Binyamin Netanyahu'nun UCM'ye taraf Macaristan'a düzenlediği nisan başındaki ziyaretinde tutuklanmadığını anımsatan Kişi, \"Ancak İsrail Başbakanı ülkeme gelirse Japon hükümetinin tutuklamasını ve iade etmesini isterim. Tutuklanmazsa bu durum Japon toplumunun dünyadaki itibarı açısından da büyük bir kayıp olur.\" diye konuştu.", "summary": "Bir otel işletmecisi, Gazze'deki İsrail saldırıları sonrası konaklayan yabancı turistlere, \"savaş suçu işlemediklerine\" dair taahhüt imzalattıklarını açıkladı. Japonya yasaları gereği, bu uygulamanın ayrımcılık olmadığını vurgulayan işletmeci, İsrail'e yönelik tutumlarının adil olduğunu belirtti ve uygulamanın kamuoyunda eleştirilmesinin ardından bu tutumu savundu."}
{"text": "Novak, başkent Moskova'da gazetecilere yaptığı açıklamada, Rusya'nın Çin'e yönelik enerji sevkiyatına ilişkin konuştu. Sibirya'nın Gücü Doğal Gaz Boru Hattı'nın bu yıl tam kapasiteye ulaşacağına işaret eden Novak, \"Doğal gaz sevkiyatı kesinlikle artacak. Petrol sevkiyatı da artacak.\" dedi. Enerji kaynaklarına yönelik sevkiyatlarda genel bir artış yaşanacağını anlatan Novak, \"Kömürde ise geçen yıla kıyasla kısmen düşüş bekliyoruz.\" ifadesini kullandı. Rusya, geçen yıl Çin'e 108,5 milyon ton petrol ve 8,3 milyon ton LNG sevkiyatı gerçekleştirmişti. Rus enerji şirketi Gazprom'un da geçen yıl Çin'e Sibirya'nın Gücü hattı üzerinden yaklaşık 30 milyar metreküp doğal gaz sevk ettiği tahmin ediliyor.", "summary": "Rusya Enerji Bakanı Novak, Sibirya'nın Gücü Doğal Gaz Boru Hattı'nın bu yıl tam kapasiteye ulaşacağını ve doğal gaz ile petrol sevkiyatlarının artacağını belirtti. Ancak kömür sevkiyatında geçen yıla kıyasla bir düşüş beklediklerini ifade etti."}
{"text": "Sybiha, X sosyal medya platformundan yaptığı yazılı açıklamada, 7 Mayıs'ı 8 Mayıs'a bağlayan gece yarısından, 10 Mayıs'ı 11 Mayıs'a bağlayan gece yarısına kadar geçerli olacak şekilde Rusya tarafından ilan edilen ateşkesi değerlendirdi. Cephedeki son durum hakkında ordu yetkililerinden bilgi aldığını belirten Sybiha, \"Öngörüldüğü gibi, (Rusya Devlet Başkanı Vladimir) Putin'in 'geçit töreni ateşkesi' sahte çıktı.\" ifadelerini kullandı. Sybiha, Rus ordusunun saldırılarına devam ettiğini vurgulayarak, gece yarısından bu yana ateşkesin 734 kez ihlal edildiğini bildirdi. Bu süreçte Ukrayna birliklerine yönelik 63 saldırı girişiminde bulunulduğunu aktaran Sybiha, bu saldırıların 23'ünün halen sürdüğünü ve saldırılarda 16 güdümlü bomba ve 176 dron kullanıldığını belirtti. Sybiha, Rusya'nın tüm saldırılarına karşılık verdiklerini ve gelişmeler hakkında ABD ile Avrupa ülkelerini bilgilendirdiklerini kaydederek, \"Putin kendi sözünü bile tutmazken kimseyi kandırmasına izin vermeyeceğiz.\" değerlendirmesinde bulundu. Bakan Sybiha, Ukrayna'nın 30 günlük bir ateşkese hazır olduğunu da yineledi.", "summary": "Ukrayna Savunma Bakanı Sybiha, Rusya'nın ilan ettiği ateşkesin sahte olduğunu ve 734 kez ihlal edildiğini belirtti. Sybiha, Rusya'nın saldırılarına karşılık verdiklerini ve 30 günlük bir ateşkese hazır olduklarını ifade etti."}
{"text": "Ukrayna Başbakanı Denis Şmigal, Telegram hesabı üzerinden yaptığı yazılı açıklamada, ABD ile imzalanan \"ekonomik ortaklık\" anlaşması için parlamentoda oylama yapıldığını belirtti. Ukrayna Parlamentosu'nun söz konusu anlaşmayı onayladığını aktaran Şmigal, \"Hep birlikte ekonomimizi canlandırmak, Ukrayna'yı güçlendirmek ve halkın refahını artırmak yolunda önemli bir adım attık.\" ifadesini kullandı. Ukrayna Devlet Başkanlığı Ofisi Başkanı Andriy Yermak da sosyal medya hesabından yaptığı açıklamada, 338 milletvekillinin anlaşmaya \"evet\" oyu verdiğini kaydetti. ABD ve Ukrayna, uzun müzakerelerin ardından nadir toprak elementlerinin kullanımını da kapsayan \"ekonomik ortaklık\" anlaşmasının 1 Mayıs'ta imzalandığını duyurmuştu. Söz konusu ekonomik ortaklık anlaşması, \"ABD-Ukrayna Yeniden Yapılandırma Yatırım Fonu\" kurulmasını öngörüyor. İki ülke arasında imzalanan \"ekonomik ortaklık\" anlaşması, bugüne kadarki askeri ve finansal desteği karşılığında ABD'ye Ukrayna'nın doğal kaynaklarına erişim imkanı sağlayacak. ABD Başkanı Donald Trump, anlaşmayla ilgili son açıklamasında, ABD ile Ukrayna arasında imzalanan ekonomik ortaklık anlaşmasının Kiev için bir \"güvenlik garantisi\" olacağını ve Rusya'yı \"engelleyebileceğini\" söylemişti. Ukrayna Devlet Başkanı Volodimir Zelenskiy ise söz konusu anlaşmayı değerlendirerek, \"Anlaşmada bir borç yok. Ukrayna'ya yatırım sağlayacak ve burada para kazandıracak bir kalkınma fonu oluşturuluyor.\" ifadesini kullanmıştı.", "summary": "Ukrayna, ABD ile imzalanan \"ekonomik ortaklık\" anlaşmasını parlamentoda onayladı. Anlaşma, Ukrayna'nın doğal kaynaklarına ABD'nin erişimini sağlayacak ve bir kalkınma fonu oluşturulacak."}
{"text": "Anayasayı Koruma Teşkilatının yıllar süren çalışma sonucu oluşturduğu, 1000 sayfayı geçen gizli raporunun bir kısmı, \"Devlete Sor\" platformunca yayımlandı. Sızdırılan belgenin 17 sayfalık bölümünde Alice Weidel, Tino Chrupalla ve Maximilian Krah gibi üst düzey AfD'li siyasetçilerin açıklamaları yer aldı. Önde gelen parti temsilcilerinin konuşmaları ve röportajları gibi erişilebilir kaynakların analiziyle oluşturulan raporda bu siyasilerin antidemokratik, yabancı düşmanı ve İslam karşıtı (İslamofobik) tutumları tespit edildi. Raporun yıllar boyunca toplanan bilgiler temel alınarak hazırlandığı, tamamının yayımlanmamasının nedeninin istihbarat yoluyla elde edilen gizli bilgilerin de yer alması olduğu açıklandı. \"AfD Federal Derneği ve AfD Federal Yürütme Kurulunun özellikle ilgili açıklamaları\" başlıklı raporda, Anayasayı Koruma Federal Ofisi, AfD'li siyasetçilerin açıklamalarını “Etnik kökene dayalı açıklamalar ve tutumlar”, “Yabancı düşmanlığı”, “İslamofobi” ve “Demokrasi ilkesi” olarak dört bölüme ayırdı. Raporda, Weidel'in, Eylül 2024'te Brandenburg eyalet seçimleri için yürüttüğü kampanya konuşmasında işlenen suçlardan Müslümanları sorumlu tuttuğu ve \"Almanya'daki Müslüman olmayanlara karşı saldırgan cihat yürütmekle\" suçlayarak ajitasyonu artırdığı belirtildi. Sızdırılan belgede ayrıca eş parti lideri Chrupalla'nın, Nisan 2023'te Nürnberg'de düzenlenen gösteride Hristiyan Demokrat Partili (CDU) politikacılar Friedrich Merz ve Norbert Röttgen ile Yeşiller Partili dönemin Dışişleri Bakanı Annalena Baerbock'u \"Amerika'nın uşakları\" olarak aşağıladığı bildirildi. Raporda, AfD'nin Federal Meclis üyesi ve o dönemki gençlik örgütü Junge Alternative'nin Başkanı olan Hannes Gnauck'un, Ağustos 2024'te Brandenburg'da düzenlenen seçim kampanyası etkinliğindeki \"Ayrıca, kimin bu halka ait olduğuna ve kimin olmadığına yeniden karar vermemize izin verilmeli.\" ifadesi de yer aldı. Gnauck'un, \"Her birinizin benimle herhangi bir Suriyeli veya Afgan'dan daha fazla ortak noktası var.\" şeklinde ifadeler kullandığı ve \"nüfus mübadelesinden\" söz ettiği aktarıldı. Raporda partinin sosyal medya paylaşımları da değerlendirildi. Bu ifadelerin arasında “bıçak göçü”, “yabancı sızma” ve tartışmalı “geri göç” gibi terimlerin kullanıldığı ifade edildi. Almanya'nın iç istihbarat kurumu Federal Anayasayı Koruma Teşkilatı (BfV), üç yıllık soruşturmanın ardından 2 Mayıs'ta AfD'yi \"kesin aşırı sağcı bir oluşum\" olarak sınıflandırmıştı. BfV'den yapılan açıklamada, AfD'nin bütün olarak insan onurunu hiçe sayan aşırılıkçı eğilimleri sebebiyle bu şekilde sınıflandırıldığı ve \"partide hakim olan etnik ve soya dayalı halk anlayışının özgür demokratik temel düzenle bağdaşmadığının tespit edildiği\" belirtilmişti. AfD, 23 Şubat'ta yapılan erken genel seçimde yüzde 20,8 oy alarak Hristiyan Birlik (CDU/CSU) partilerinin ardından sandıktan ikinci çıkmıştı.", "summary": "Almanya'nın Anayasayı Koruma Teşkilatı tarafından hazırlanan gizli rapor, aşırı sağcı AfD partisi üyelerinin antidemokratik, yabancı düşmanı ve İslam karşıtı açıklamalarını içeriyor. Raporda, Alice Weidel, Tino Chrupalla ve Maximilian Krah gibi partili isimlerin, etnik kökene dayalı ayrımcılık ve yabancı düşmanlığı içeren açıklamaları yer aldı. 2 Mayıs'ta AfD, Almanya'nın iç istihbarat kurumu tarafından \"kesin aşırı sağcı bir oluşum\" olarak sınıflandırıldı."}
{"text": "Avustralya'nın resmi yayın kuruluşu ABC News'e konuşan Albanese, hafta sonunu kabine üyeleri ve görev dağılımlarıyla ilgili kararlar almakla geçireceğini ifade etti. İşçi Partisi'nin tüm seçilmiş milletvekillerinin katılımıyla yarın başkent Canberra'da parti toplantısı yapılacağını aktaran Albanese, meclis grubu toplantısı kapsamında milletvekilleriyle kabine üyelerine ilişkin fikir alışverişinde bulunacağını kaydetti. Albanese, bakanların 13 Mayıs'ta yemin etmesine ilişkin Avustralya Genel Valisi Sam Mostyn'e teklif sunduğunu söyledi. Seçimleri kazanmasının ardından ilk resmi ziyaretini Endonezya'ya yapacağına işaret eden Albanese, başbakanlığının ilk döneminde de ilk ziyaretini bu ülkeye yaptığını belirtti. Albanese, Endonezya ile ekonomi ve savunma alanında önemli ilişkilere sahip olduklarını aktararak, \"(14 Mayıs) Çarşamba günü Endonezya'ya gideceğim. Hükümetimin yemin etmesinden tam bir gün sonra gerçekleşecek ziyaretin bölgeye verdiğimiz önemin bir işareti olduğunu düşünüyorum.\" dedi. Avustralya'da 3 Mayıs'ta düzenlenen erken genel seçimleri resmi olmayan sonuçlara göre Albanese liderliğindeki İşçi Partisi kazanmıştı. Mevcut oy oranlarına göre, iktidardaki İşçi Partisi, parlamentodaki 151 sandalyeden 90'ını hanesine yazdırarak seçimleri önde götürürken Liberal-Ulusal Koalisyonu ise 40 sandalyeyle ikinci sırada yer alıyor.", "summary": "Avustralya Başbakanı Albanese, kabine üyeleri ve görev dağılımlarıyla ilgili kararlar almak üzere hafta sonunu geçireceğini belirtti. Ayrıca, hükümetinin yemin etmesinin bir gün sonrasında, 14 Mayıs'ta Endonezya'ya resmi bir ziyaret yapacağını açıkladı. 3 Mayıs'ta yapılan erken seçimlerde İşçi Partisi zafer kazanarak 90 sandalye kazandı."}
{"text": "Başbakanlıktan yapılan açıklamada, Şansölye Merz'in, ABD Başkanı Trump ile görüşmesinde, İkinci Dünya Savaşı'nın sona ermesinin 80. yılında ABD'nin Almanya'nın vazgeçilmez bir dostu ve ortağı olmaya devam ettiği konusunda Trump'a güvence verdiği belirtildi. Merz ve Trump'ın, Ukrayna'daki savaşı sona erdirmek amacıyla yakın çalışma konusunda mutabık kaldıkları, Alman Şansölyenin ayrıca, Trump'ın Ukrayna'daki ölümlerin bir an önce sona erdirilmesi yönündeki yaklaşımını desteklediği ifade edildi. Merz'in, Ukrayna ile Rusya arasındaki müzakerelere alan yaratmak için Rusya'nın ateşkesi kabul etmesi gerektiğini belirttiği, Trump'ın da Almanya'nın Fransa, Birleşik Krallık, Polonya ve diğer Avrupalı ortaklarıyla birlikte kalıcı barışın sağlanması yönündeki çabalarını güçlü bir şekilde destekleyeceğini söylediği aktarıldı. ABD Başkanı Trump ve Şansölye Merz'in aynı zamanda ticari anlaşmazlıkların hızla çözüme kavuşturulması konusunda da mutabık kaldıkları belirtildi. Merz ve Trump'ın, karşılıklı ziyaretler gerçekleştirme konusunda da hemfikir oldukları ifade edildi. Başbakan Friedrich Merz'in, Zelenskiy ile görüşmesinde ise Almanya'nın Ukrayna ile dayanışma içinde olduğunu ve Zelenskiy'nin yeni Alman hükümetinin desteğine güvenebileceğini bir kez daha teyit ettiği aktarıldı. Merz ve Zelenskiy'nin, Rusya'nın ateşkesi kabul etmesi gerektiği konusunda hemfikir oldukları belirtildi. İki liderin, ABD Başkanı Trump'ın Ukrayna ve Rusya arasında ara buluculuk çabalarını takdirle karşıladıklarını ifade ettikleri ve yakın diyalog içinde kalma konusunda mutabık kaldıkları kaydedildi.", "summary": "Almanya Şansölyesi Merz, ABD Başkanı Trump ile görüşmesinde Ukrayna savaşının sona erdirilmesi için işbirliği yapma konusunda anlaşmaya vardı. İki lider, Rusya'nın ateşkesi kabul etmesi gerektiği ve ticari anlaşmazlıkların çözülmesi konusunda da mutabık kaldılar. Merz ayrıca, Almanya'nın Ukrayna ile dayanışmasını ve Zelenskiy'nin desteğini yineledi."}
{"text": "Bölgeye özgü toprak ve iklim koşullarında yetişerek kendine has aroma elde eden, yüksek şeker oranı, canlı kırmızı rengi ve dayanıklı yapısıyla diğer çilek türlerinden ayrılan Köprübaşı çileği, tazeliğini uzun süre koruyabilmesi sayesinde hem iç piyasada hem de ihracatta tercih ediliyor. Eylül ayında dikilen fideler nisanda verime ulaşırken, hasat temmuz ayına kadar sürüyor. Köprübaşı Ziraat Odası Başkanı Hüseyin Başkaya, AA muhabirine, Köprübaşı çileğinin 2021 yılında coğrafi işaret aldığını söyledi. Bölgedeki çileğin, aroması ve tadıyla diğer çileklerden ayrıldığını anlatan Başkaya, özellikle büyük şehirlerden ve turizm bölgelerinden talep gördüğünü belirtti. Başkaya çileğin ekim alanının son yıllarda düştüğünü, üretimin de azaldığını ifade ederek, bunda tarımsal girdi maliyetleri ve üreticilerin tarım dışındaki alanlarda çalışmaya yönelmesinin etkili olduğunu kaydetti. Oda olarak Manisa Büyükşehir Belediyesinin de desteğiyle teşvik çalışmalarıyla genç üreticiler arasında çileği tekrar yaygınlaştırmaya çalıştıklarını dile getiren Başkaya, fidan dağıtımına başladıklarını söyledi. Başkaya, teşvikte genç çiftçilere odaklandıklarını belirterek, şöyle konuştu: \"İlçemiz devamlı göç vermekte ve şu anda 12 bin 800'lere kadar düşen nüfusumuz var. Çileği, genç nesillerimize tekrar kazandırmak için çalışıyoruz. Bu yıl çilekçilerimize anaç fide konusunda yardımcı olduk. Ayrıca önümüzdeki dönemde çileklerin daha güzel bir verime tekrar dönmesi için üretim süreciyle ilgili bilgiler vereceğiz, pazarlama danışmanlığı yapacağız. Gençlerimizi ilçemizde tutmak için elimizden geldiği tüm çabaları sarf ediyoruz.\" Kınık muhtarı ve çilek üreticisi İbrahim Uysal (33) da geçmiş yıllarda 30 dönümde çilek ürettiğini ancak üretim sürecinde yaşadığı zorluklar nedeniyle bunu 10 dönüme kadar düşürdüğünü söyledi. Uysal, fide desteği alması halinde üretim alanını yükseltebileceğini ifade etti.", "summary": "Köprübaşı çileği, benzersiz aroması ve dayanıklılığı ile iç piyasa ve ihracatta tercih ediliyor. Ancak, son yıllarda artan girdi maliyetleri ve tarım dışı işlere yönelme nedeniyle üretim azalmış. Genç çiftçilere yönelik teşvik çalışmaları ve fide desteği ile üretimin artırılması hedefleniyor."}
{"text": "Bursa Fuar Merkezi'nde 2 ayrı holde gerçekleştirilen fuarda, 50'den fazla firma yeni teknolojilerini, ürünlerini ve hizmetlerini sergiliyor. Fuarda, satın almacılar, yatırımcılar, girişimciler, mühendisler ve işletmeciler, sektörün son trendlerini keşfetme fırsatı buluyor. Marmara ve İç Anadolu Sanayi ve İş Dünyası Federasyonu (MARSİFED) Başkanı Osman Akın, fuarın açılışında yaptığı konuşmada, bu tür fuarların ülkeye katma değer sağladığını söyledi. Satmanın yolunun fuarlardan geçtiğini ifade eden Akın, şunları kaydetti: \"Dolayısıyla iş dünyası adına fuar organizasyonlarını çok kıymetli buluyorum. Bursa'da geliştirmemiz gereken kaslarımızdan bir tanesi de fuarcılık. 17 tane organize sanayi bölgesi olan Bursa'ya daha güçlü fuarlar, etkinlikler yakışıyor. Bursa'da tarih var, doğal güzellikler var. Sanayi de var. Bunların olduğu bölgede fuarcılığın fazla olması gerekir. Düzenleyen arkadaşlara iş dünyası adına teşekkür ediyorum.\" Konuşmaların ardından fuarın açılış kurdelesi kesildi. 8 binin üzerinde ziyaretçi beklenen fuar, 10 Mayıs'a kadar ziyaret edilebilecek.", "summary": "Bursa Fuar Merkezi'nde düzenlenen fuarda, 50'den fazla firma yeni ürün ve teknolojilerini sergiliyor. Fuara 8 binin üzerinde ziyaretçi bekleniyor ve etkinlik, iş dünyası için önemli bir platform olarak değerlendiriliyor."}
{"text": "Fed'den yapılan açıklamada, faiz oranının sabit tutulması kararının oy birliğiyle alındığı belirtildi. Açıklamada, bankanın hedeflerinin desteklenmesi amacıyla federal fon oranı hedef aralığının yüzde 4,25-4,50 arasında sabit tutulmasına karar verildiği bildirildi. Net ihracattaki dalgalanmalar verileri etkilemiş olsa da son göstergelerin ekonomik faaliyetin güçlü bir hızla genişlemeye devam ettiğini gösterdiği belirtilen açıklamada, işsizlik oranının son aylarda düşük bir seviyede istikrar kazandığı ve iş gücü piyasası koşullarının sağlam kalmaya devam ettiği aktarıldı. Açıklamada, \"Enflasyon bir miktar yüksek kalmaya devam ediyor.\" değerlendirmesi yer aldı. Federal Açık Piyasa Komitesinin (FOMC) maksimum istihdam ve uzun vadede yüzde 2 oranında enflasyona ulaşmayı hedeflediği kaydedilen açıklamada, ekonomik görünüme ilişkin belirsizliklerin daha da arttığı belirtildi. Komitenin, hedeflerine yönelik risklere dikkat ettiği, daha yüksek işsizlik ve daha yüksek enflasyon risklerinin arttığı görüşünde olduğu ifade edildi. Fed, enflasyonda kaydedilen ilerlemeyle geçen yıl eylül ayında 4 yıl aradan sonra ilk kez faiz indirimine gitmiş ve politika faizini 50 baz puan düşürmüştü. Geçen yılın kasım ve aralık aylarında da politika faizini 25'er baz puan indiren Fed, ocak ayında, geçen yıl art arda 3 toplantıda gittiği faiz indirimlerine ara vermişti. Fed, mart ayındaki toplantısında da politika faizinde değişikliğe gitmemişti. ABD'de enflasyon, Haziran 2022'de yıllık bazda yüzde 9 ile 1981'den itibaren en yüksek seviyeyi görmesinin ardından son olarak martta yıllık bazda yüzde 2,4 olarak kaydedilmişti. ABD Merkez Bankası (Fed) Başkanı Jerome Powell, büyük tarife artışlarının sürdürülmesi halinde enflasyon ve işsizliğin artabileceği, ekonomik büyümenin yavaşlayabileceği uyarısında bulundu. Powell, Fed'in politika faizini beklentiler dahilinde değiştirmeyerek yüzde 4,25-4,50 aralığında sabit tutmasının ardından basın toplantısı düzenledi. Artan belirsizliğe rağmen ekonominin hala sağlam bir konumda olduğunu belirten Powell, işsizlik oranının düşük seyretmeye devam ettiğini ve iş gücü piyasasının maksimum istihdam seviyesinde ya da buna yakın olduğunu söyledi. Powell, enflasyonun büyük ölçüde düştüğünü ancak uzun vadeli yüzde 2 hedefinin bir miktar üzerinde seyrettiğini kaydetti. Fed Başkanı Powell, \"Daha yüksek işsizlik ve daha yüksek enflasyon riskleri artmış görünüyor ve para politikasının mevcut duruşunun bizi potansiyel ekonomik gelişmelere zamanında yanıt vermek için iyi bir konumda tuttuğuna inanıyoruz.\" dedi. Geçen yılki yüzde 2,5'lik büyümenin ardından Gayrisafi Yurt İçi Hasıla'nın (GSYH) ilk çeyrekte bir miktar gerilediğine işaret eden Powell, bunun işletmelerin olası tarifeler öncesinde ithalat yapmalarından kaynaklanan net ihracattaki dalgalanmaları yansıttığını aktardı. Powell, bu olağandışı dalgalanmanın geçen çeyrekte GSYH ölçümünü zorlaştırdığını belirtti. Hanehalkı ve işletmelerle yapılan anketlerde, ekonomik görünümle ilgili duyarlılıkta keskin bir düşüşün ve artan belirsizliğin bildirildiğini belirten Powell, bunun büyük ölçüde ticaret politikasına ilişkin endişeleri yansıttığını anlattı. Powell, bu gelişmelerin gelecekteki harcama ve yatırımları nasıl etkileyeceğinin henüz belli olmadığını ifade etti. Kısa vadeli enflasyon beklentilerinin, hem piyasa hem de anket temelli ölçümlerde yükseldiğine işaret eden Powell, tarifelerin bu artışa neden olan faktör olarak gösterildiğini aktardı. Powell, uzun vadeli enflasyon beklentilerinin çoğunun ise yüzde 2'lik enflasyon hedefiyle uyumlu olmaya devam ettiğini belirtti. Yeni yönetimin ticaret, göç, maliye politikası ve regülasyonlar konusunda önemli politika değişikliklerini uygulama sürecinde olduğunu aktaran Powell, şu ana kadar açıklanan tarife artışlarının beklenenden çok daha büyük olduğunu, ancak bu politikaların halen gelişmekte olduğunu ve ekonomi üzerindeki etkilerinin belirsizliğini koruduğunu ifade etti. Powell, \"Açıklanan büyük tarife artışları sürdürülürse, enflasyonda artışa, ekonomik büyümede yavaşlamaya ve işsizlikte artışa yol açması muhtemel.\" dedi. Tarifelerin enflasyon üzerindeki etkilerinin kısa vadeli olabileceğini belirten Powell, bunun fiyatlardaki bir defalık bir değişikliği yansıtabileceğini aktardı. Powell, aynı zamanda enflasyonist etkilerin daha kalıcı olma ihtimalinin de bulunduğuna dikkati çekti. Fed Başkanı Powell, bunun önüne geçilmesinin tarife etkilerinin büyüklüğüne, bunların fiyatlara tam olarak yansımasının ne kadar süreceğine ve nihayetinde uzun vadeli enflasyon beklentilerinin iyi bir şekilde çıpalanmış olmasına bağlı olacağını aktardı. Powell, görevlerinin uzun vadeli enflasyon beklentilerini sağlam şekilde sabit tutmak ve fiyat seviyesindeki bir kerelik artışın süregelen bir enflasyon sorununa dönüşmesini engellemek olduğunu kaydetti. Kendilerini maksimum istihdam ve fiyat istikrarı hedeflerinin gerilim içinde olduğu zorlu bir senaryo içinde bulabileceklerini yineleyen Powell, \"Şu an için, politika duruşumuzda herhangi bir ayarlama yapmayı düşünmeden önce daha fazla netlik beklemek için iyi bir konumdayız.\" diye konuştu. Basın mensuplarının sorularını da yanıtlayan Powell, \"Acele etmemize gerek yok. Ekonomi dirençli ve oldukça iyi durumda. Daha fazlasını görmek için beklemenin maliyetinin oldukça düşük olduğunu düşünüyoruz.\" ifadesini kullandı. Çok fazla belirsizlik olduğunu yineleyen Powell, yapılacak en uygun şeyin beklemek olduğunu düşündüklerini kaydetti. Powell, \"Tarifeler nihayetinde bu seviyelerde uygulanırsa ki bunu bilmiyoruz, o zaman hedeflerimize doğru daha fazla ilerleme göremeyiz, bunun yerine bir gecikme görebiliriz.\" dedi. Resesyon olasılığına dair tahmin yapmadıklarını dile getiren Powell, her halükarda önleyici olarak faiz indirimi yapabilecekleri bir durum olmadığını söyledi. Powell, ekonomik verilerde henüz bir yavaşlama görmediklerini belirterek, \"Son derece dikkatli bir şekilde izliyoruz. Gerçek verilerde ekonomide bir yavaşlama olduğuna dair çok fazla kanıt görmüyoruz.\" değerlendirmesinde bulundu. Daha yüksek fiyatların gelebileceğine dair endişelere işaret eden Powell, gümrük vergilerinden kaynaklanacak bir şoktan endişe duyulduğunu ancak bu şokun henüz yaşanmadığını anlattı. Powell, faiz indirimi tahminlerine dair öngörüde bulunmayacağını vurgulayarak, gidişata bağlı olarak politika faizini düşürebileceklerini veya sabit bırakabileceklerini dile getirdi. ABD Başkanı Donad Trump'ın faiz indirimi çağrılarının kararlarını etkileyip etkilemediğine dair soru üzerine Powell, \"Zorluklar işimizi yapmamızı hiç etkilemez. Dolayısıyla her zaman aynı şeyi yapacağız, yani elimizdeki araçları Amerikan halkının yararına olacak şekilde maksimum istihdam ve fiyat istikrarı için kullanacağız.\" yanıtını verdi. Powell, görev süresi dolduktan sonra Fed Yönetim Kurulu'nda kalmayı düşünüp düşünmediğine ilişkin soruya cevaben ise şu anda odak noktasının sadece \"hizmet ettiği insanlar için en iyi kararları almak\" olduğunu ifade etti.", "summary": "Fed, politika faizini %4,25-4,50 aralığında sabit tutma kararı aldı ve ekonomik belirsizliklere rağmen işsizlik oranının düşük kaldığını belirtti. Fed Başkanı Powell, tarifelerin etkilerinin enflasyon üzerinde kalıcı olma potansiyeli taşıdığına dikkat çekerek, politika değişikliği için daha fazla netlik beklediklerini ifade etti."}
{"text": "Türkiye Gıda ve İçecek Sanayii Dernekleri Federasyonu (TGDF), Türkiye İstatistik Kurumunun (TÜİK) Dış Ticaret Verilerini temel alınarak hazırladığı TGDF Dijital Veri Paneli'nin mart ayı sonuçlarını açıkladı. Buna göre tarım, gıda ve içecek sektörünün ihracatı ocak-mart döneminde yüzde 1,46 azalışla 7,1 milyar dolara düşerken ithalatı yüzde 19,48 artışla 5,8 milyar dolara yükseldi. Sektör ilk çeyrekte 1,29 milyar dolarlık dış ticaret fazlası verirken birim ihracat değeri yüzde 2,26 artışla ton başına 1266 dolara ulaştı. Mart ayı ihracatı ise geçen yılın aynı dönemine göre yüzde 2,62 yükselişle 2,42 milyar dolara çıktı. İlk çeyrekte en fazla ihracat 804 milyon dolarla şeker ve şekerli mamuller sektöründe yapılırken onu 688 milyon dolarla sert kabuklu meyveler, 636 milyon dolarla yaş meyve, 545 milyon dolarla bitkisel yağ, 428 milyon dolarla balıkçılık ve su ürünleri sektörü izledi. İthalatta başı 1,35 milyar dolarla hayvan yemi sektörü çekerken onu 1,07 milyar dolarla bitkisel yağ, 646 milyon dolarla kakao ve çikolata, 545 milyon dolarla canlı hayvan, 253 milyon dolarla kahve, çay ve baharat sektörü takip etti. Ocak-mart döneminde ihracatta öne çıkan ürünler sıralamasında ilk sırada 395,6 milyon dolarla fındık içi yer aldı. Onu 269,8 milyon dolarla ayçiçeği yağı rafine ihracatı, 233,5 milyon dolarla buğday unu izledi. İhracat fındık içinde yüzde 9,32, ayçiçeği yağında yüzde 24,18 artarken buğday ununda yüzde 39,74 düştü. En çok ithalatı yapılan ürünler ise 531,4 milyon dolarla sığır, 466,7 milyon dolarla soya fasulyesi, 389,8 milyon dolarla kakao olarak sıralandı. Tarım, gıda ve içecek sektörünün en çok ihracat gerçekleştirdiği ülkeler sıralamasında zirvede 850 milyon dolarla Irak yer aldı. Onu 519,1 milyon dolarla Almanya, 458,1 milyon dolarla ABD izledi. İhracat Irak'ta yüzde 7,34 azalırken Almanya'da yüzde 1,48, ABD'de yüzde 9,63 arttı. En çok ithalat yapılan ülkeler sıralamasında ise başı 720,6 milyon dolarla Rusya çekti. Onu 538,5 milyon dolarla Brezilya, 523,5 milyon dolarla ABD takip etti.", "summary": "Türkiye'nin tarım, gıda ve içecek sektörü, 2023'ün ilk çeyreğinde ihracatta yüzde 1,46 azalışla 7,1 milyar dolara gerilerken, ithalatı yüzde 19,48 artarak 5,8 milyar dolara yükseldi. Mart ayı ihracatı, geçen yılın aynı dönemine göre yüzde 2,62 artarak 2,42 milyar dolara çıktı. En fazla ihracat yapılan ürünler fındık, ayçiçeği yağı ve buğday unu olurken, en fazla ithalat yapılan ürünler sığır, soya fasulyesi ve kakao oldu."}
{"text": "Ege Port Limanı'na Malta bayraklı \"Celebrity Equınox\", Birleşik Krallık bayraklı \"Majestic Princess\", İtalya bayraklı \"Aıda Blue\" ve Bahama bayraklı \"Wind Star\" gemileri demir attı. Gemilerden, çoğunluğu ABD vatandaşı 8 bin 608 yolcu indi. Turistlerden bazıları ilçe merkezinde alışveriş yaptı bazıları ise Selçuk ilçesindeki Efes Antik Kenti ile Meryem Ana Evi'ni gezdi. Ege Port Limanı Genel Müdürü Aziz Güngör, 2025 yılının Kuşadası kruvaziyer turizmi açısından hareketli ve yoğun geçeceğini söyledi.", "summary": "Ege Port Limanı'na dört farklı bayraklı kruvaziyer gemisi demir atarken, 8.608 yolcu indi. Yolcuların bir kısmı alışveriş yaparken, diğerleri Efes Antik Kenti ve Meryem Ana Evi'ni gezdi. Ege Port Limanı Genel Müdürü Aziz Güngör, 2025'te Kuşadası'nın kruvaziyer turizmi açısından yoğun geçeceğini belirtti."}
{"text": "Avrupa Birliği (AB) tarafından finanse edilen ve Enerji ve Tabii Kaynaklar Bakanlığı tarafından yürütülen Isıtma ve Soğutma Kapasitesinin Artırılmasına Yönelik Teknik Destek Projesi'nin Açılış Etkinliği'nde konuşan Çonkar, söz konusu projenin mevcut altyapıyı güçlendirmeyi amaçladığını belirtti. Çonkar, söz konusu projenin önemine değinerek, \"Proje, sürdürülebilir kalkınma hedeflerimize ulaşmak, çevresel duyarlılığımızı pekiştirmek ve enerji kaynaklarımızı daha verimli kullanmak için vizyoner bir yaklaşımı da ortaya koyuyor. Binalarımızın ısıtma ve soğutma ihtiyaçları, toplam enerji tüketimimizde büyük bir paya sahip. Dolayısıyla bu alandaki dönüşüm hamlelerimiz, doğrudan karbon salımını azaltarak iklim hedeflerimize katkı sağlayacaktır.\" dedi. Isıtma ve soğutmada verimliliği artırmanın ülkenin enerji arz güvenliği için stratejik öneme sahip olduğunu vurgulayan Çonkar, şunları kaydetti: \"Günümüzde dışa bağımlı olduğumuz enerji kaynaklarını çeşitlendirerek, yerli potansiyelimizi harekete geçirip bağımsızlığımızı güçlendirmek öncelikli hedeflerimizden biridir. İşte bu vizyonla hayata geçirdiğimiz projemiz, sadece teknik destek sunmakla kalmayacak, aynı zamanda dünyadaki iyi uygulama örneklerinden ilham alarak, Türkiye’de ısıtma ve soğutma altyapısını geleceğe taşıyacak yol haritamızı da şekillendirecektir.\" Çonkar, Bakanlığın uyguladığı politikalar sayesinde 2020 sonrası dönemde OECD ülkeleri içinde Türkiye'nin enerji yoğunluğunu en fazla azaltan iki ülkeden biri olduğunun altını çizerek, geçen yıl belirlenen 2. Ulusal Enerji Verimliliği Eylem Planı ile 2030'a kadar 20 milyar dolarlık yatırımla birincil enerji tüketimini yüzde 16 düşürmeyi, 37,1 milyon ton eşdeğer petrol enerji tasarrufu sağlamayı ve 100 milyon ton karbon salımı azaltmayı hedeflediklerini anlattı. Isıtma ve soğutma sistemlerinin enerji verimliliği potansiyelinin en yoğun olduğu alanlardan biri olarak öne çıktığını aktaran Çonkar, bu kapsamda Enerji ve Tabii Kaynaklar Bakanlığının Türkiye'nin ısıtma ve soğutma talep haritasını hazırlayarak bölgesel ısıtma potansiyeli bulunan yerleşim bölgelerinin belirlendiğinin bilgisini paylaştı. Çonkar, gerçekleştirilen çalışmaları ileri taşıma gayreti içinde olduklarını ifade ederek, \"Faydalanıcısı olduğumuz Isıtma ve Soğutma Kapasitesinin Geliştirilmesi için Teknik Destek Projesi ile düşük karbonlu ekonomiye geçiş için yeşil gündemin teşvik edilmesini, Bakanlığımızın verimli ısıtma ve soğutma sektöründeki planlama, uygulama, ölçme ve izleme kapasitenin artırılmasını amaçlıyoruz.\" diye konuştu. AB Türkiye Delegasyonu Başkanı Büyükelçi Thomas Hans Ossowski de ısıtma ve soğutma sistemlerinin dönüşümünün zorunluluk haline geldiğini vurgulayarak, \"Söz konusu sistemler Türkiye ve AB'deki evlerde, endüstrilerde temiz enerjiye geçişin tam kalbinde yer almaktadır. Enerji ihtiyaçları ve zorluklar artarken ortak görevimiz belli, karbon salımını sıfırlamalıyız.\" dedi. Enerji dönüşümünün kolay olmadığını vurgulayan Ossowski, fosil yakıtları yenilenebilir enerji kaynakları ve diğer sıfır karbonlu çözümlerle değiştirmenin yeni teknolojiler ve yetenekli profesyonelleri de gerektirdiğini söyledi. Ossowski, temiz enerjinin bir politika hedefinin ilerisinde, ortak bir sorumluluk olduğunun altını çizerek, sözlerini şöyle tamamladı: \"Temiz enerji, Türkiye ile AB arasında sözlerden eyleme bir köprü ve daha yeşil bir gezegene giden yol. Türkiye ve AB olarak birlikte daha temiz ve dayanıklı bir geleceğin temel mimarlarıyız. Güçlü ve stratejik ortaklar olarak geleceği yan yana inşa etmeye devam edelim.\"", "summary": "Türkiye'nin enerji verimliliğini artırmayı hedefleyen ısıtma ve soğutma kapasitesini güçlendiren proje, AB tarafından finanse edilerek karbon salımını azaltmayı amaçlıyor. Bakan Çonkar, Türkiye'nin enerji güvenliğini güçlendireceklerini belirtti. AB yetkilisi Ossowski, temiz enerjiye geçişin ortak sorumluluk olduğunu vurguladı."}
{"text": "Şirketten yapılan açıklamaya göre, Turkcell, Türkiye'nin fiber bağlantı altyapısının yaygınlaşmasına yönelik stratejik bir adım attı. Turkcell Superonline, BOTAŞ'ın fiber optik kablo altyapısındaki elyafların kiraya verilmesi için açtığı ihaleyi kazandı. Taraflar arasında 2009'dan bu yana devam eden işbirliği, yeni anlaşma kapsamında yıllık 25,5 milyon dolarlık teklifin kabul edilmesiyle 15 yıl süreyle uzatıldı. Açıklamada görüşlerine yer verilen Turkcell Genel Müdürü Ali Taha Koç, söz konusu altyapının 81 ili kapsadığını, kurumsal ve bireysel abonelerin bundan yararlanacak olmasının, daha geniş kapsama alanı ve daha yüksek müşteri memnuniyeti anlamına geldiğini belirtti. Koç, dünyanın en hızlı internet erişim teknolojisi olan fiber interneti tüm Türkiye ile buluşturmak için yatırımlarını sürdürdüklerine işaret ederek, şunları kaydetti: \"Turkcell'in gelecek vizyonu olarak belirlediği ana işlerimizden biri fiber internet altyapısının yaygınlaşmasına yönelik inancımızı, BOTAŞ ihalesinde bir kez daha ortaya koyduk. Bu anlaşma, servis kalitemizi artırma ve kapsama alanımızı genişletme imkanı sunacak. Yakın zamanda hayatımıza girecek 5G teknolojisinin omurgasını daha da güçlendirmemizi sağlayacak.\" Bu ihaleyle Türkiye'nin dijital dönüşümüne önemli katkılar sunmaya devam edeceklerini aktaran Koç, \"Bahsi geçen ihale, fiber bağlantı hizmetlerine verdiğimiz önemi ortaya koyarken, sabit genişbant altyapısındaki uzun vadeli büyüme hedeflerimize de katkı sağlayacak.\" değerlendirmesinde bulundu.", "summary": "Turkcell, BOTAŞ'ın fiber optik altyapısını kiralamak için açtığı ihaleyi kazandı. 15 yıl süreyle uzatılan anlaşma, Türkiye genelinde fiber internetin yaygınlaşmasına ve 5G teknolojisinin altyapısının güçlenmesine katkı sağlayacak."}
{"text": "Türkiye İhracat Kredi Bankası (Türk Eximbank) Genel Müdürü Ali Güney, bankanın bilanço büyüme oranının 2024'te bir önceki yıla kıyasla yüzde 43,09 olduğuna işaret ederek, Nisan 2025 sonu itibarıyla banka bilançosunun ilk defa 1 trilyon liranın üzerine çıktığını bildirdi. TBMM Kamu İktisadi Teşebbüsleri (KİT) Komisyonunda, Türk Eximbank'ın 2021 ve 2022 yılı hesapları görüşüldü. Güney, komisyondaki sunumunda, Türkiye'de mal ve hizmet ihracatı yapan firmaları nakdi, alıcı kredileri ile alacak sigortası ürünleriyle desteklediklerini belirtti. Amaçlarının ihracatçı firmaları finansal anlamda destekleyerek küresel rekabette şirketlere avantaj sağlamak olduğuna işaret eden Güney, böylece Türkiye'nin sürdürülebilir şekilde düzenli ve istikrarlı ihracat artışını sağlamaya destek olmayı amaçladıklarını söyledi. Ali Güney, Türkiye'deki nakdi ihracat kredilerinin yüzde 33,4'ünün sadece Türk Eximbank tarafından sektöre sunulduğunu belirterek, \"Türk Eximbank aktif büyüklüğü olarak Türkiye bankacılık sektöründe 10. sırada olmasına rağmen krediler büyüklüğü açısından, yani sektöre sağlanan krediler açısından baktığımızda bankacılık sektöründe 9. sıradadır.\" diye konuştu. Türk Eximbank'ın bilançosuna bakıldığında aktiflerinin yüzde 91,5'inin kredilerden oluştuğuna dikkati çeken Güney, \"Bu oran, Eximbank'ın kendi misyonu gereğince fonlarını ihracatçıya nakdi kredi olarak sunmanın gayretinde olduğunu gösteriyor. Bankacılık sektöründe bu oran ortalama yüzde 50'ler seviyesinde.\" ifadesini kullandı. Güney, bankanın bilanço olarak büyümesini sürdürdüğünü ifade ederek, şöyle devam etti: \"Geçen sene, bir önceki yıla göre bilanço büyümemiz yüzde 43,09 iken bu yılın 4'üncü ay sonu itibarıyla banka bilançosu ilk defa 1 trilyon liranın üzerine çıktı. Bu dönemde kredilerin tutarı 922 milyar 759 milyon lira. Banka, sermaye açısından da Hazine ve Maliye Bakanlığının sermaye desteğiyle beraber güçleniyor. Geçen 1,5 yıl içerisinde toplamda 34,5 milyar liralık nakdi sermaye desteğiyle ödenmiş sermayemiz 55,3 milyar liraya çıktı. Banka bilançosundaki karlarla beraber şu anda krediye konu öz kaynaklarımız nisan sonu itibarıyla 108 milyar liraya yaklaştı.\" Geçen yıl ihracatçılara 24,6 milyar dolar alacak sigortası, 24,1 milyar dolar nakdi kredi desteği sağladıklarını belirten Güney, bu tutarın Türk Eximbank tarihindeki en yüksek destek rakamı olduğunu söyledi. Güney, Türk Eximbank'ın söz konusu destekleri sağlarken kullandığı 3 temel fonlama kaynağı bulunduğunu anlatarak, şunları kaydetti: \"Türkiye'de bankacılık sektöründe en yüksek fonlamayı yurt dışından temin ederek ihracatçının kullanımına sokan ilk üçteki bankalardan biriyiz muhtemelen. Özellikle geçen yıl 8,4 milyar dolarlık ilave bir kaynağı temin etmiştik. Nisan ayına kadar da 2,4 milyar dolarlık bir fonlamayı sağlamış durumdayız. İhracata sağlamış olduğumuz bu desteklerin tabana yaygınlaşmasına da büyük önem veriyoruz. Eximbank desteklerinden faydalanan toplam ihracatçı sayısını artırırken, bunların içeriğindeki KOBİ oranına da dikkat ediyoruz. Nisan sonu itibarıyla Eximbank imkanlarından faydalanan ihracatçı firma sayısı 18 bin 383'e ulaştı ve bunların yüzde 83'ünü KOBİ'ler oluşturdu.\" KOBİ'lerin krediye erişimindeki en büyük sorunun teminat olduğunu, bu sorunu da yüzde 5 ortaklıkla kurdukları İhracatı Geliştirme AŞ (İGE) ile aşmaya çalıştıklarını aktaran Güney, yaklaşık 5 bin firmaya 70 milyar lira İGE kefaletiyle kredi kullandırdıklarını belirtti. Güney, sürdürebilirlik konusuna da büyük önem verdiklerini vurgulayarak, Sınırda Karbon Düzenlemesi'nin gelecek yıldan itibaren devreye gireceğini ve bu anlamda geçen yıl sürdürülebilirlik temalı fon temin ettiklerini anlattı. Geçen yıl içerisinde başlattıkları yeni uygulamalarla Türk Eximbank'ta teminat çeşitlendirmesine gittiklerini anımsatan Güney, oluşturdukları modelde, yüksek katma değer üreten, performans ve potansiyeli yüksek olan ihracatçıları öncelikli olarak daha fazla desteklemeye gayret ettiklerini de söyledi. Hazine ve Maliye Bakan Yardımcısı, Türk Eximbank Yönetim Kurulu Başkanı Osman Çelik ise ihracatçıların her zaman yanında olduklarını vurguladı. Çelik, şöyle konuştu: \"Öz yurt dışı uluslararası piyasalardan elde edilen kaynaklar ve Merkez Bankamızın imkanları doğrultusunda ihracatçılarımızı desteklemeye devam ediyoruz. Bunun yanında sigorta enstrümanını da kullanıyoruz. Bu, ihracatçılarımız için önemli bir enstrüman. Alacaklarının garanti altında olması, ihracatçılarımızın işlerine daha çok odaklanmasına imkan veriyor. Dolayısıyla ihracatçılar, Eximbank üzerinden yaptıkları sigorta işlemleriyle alacak ve tahsilat endişesi duymadan yeni pazarlar ve üretimi artırma imkanı buluyor.\" Ticaret Bakan Yardımcısı ve Türk Eximbank Yönetim Kurulu Başkan Vekili Özgür Volkan Ağar ise güncel ihtiyaçlar, dünyada ortaya çıkan yeni trendler ve gelişmeler çerçevesinde Banka'nın araçlarını çeşitlendirmeye ve güçlendirmeye gayret ettiklerini söyledi. Ağar, sözlerini şöyle sürdürdü: \"Bu çerçevede uzak ülkeler stratejisiyle yeni pazar ve ürün çeşitlendirmesi konusunda ihracatçılara katkı sağladık. Ayrıca katma değerli ve yüksek teknolojili ürünlerin desteği ve finansmanı üzerinde de çalışmaya devam ediyoruz. İhracatımızın çok büyük bir bölümü, Türkiye'deki sanayi yapısı itibarıyla KOBİ'ler tarafından gerçekleştiriliyor. İhracatçı portföyünde KOBİ firmaları çoğunluk olarak yer alıyor. Dolayısıyla bu firmalarımızı da pazar, ürün, teknolojik ürün yapısı ve alıcı kredileri anlamında destekleyecek yeni enstrümanları sürekli tartışıyor, geliştiriyor ve ihracatçılarımızın hizmetine sunuyoruz.\" Komisyonda Türk Eximbank'ın 2021 ve 2022 yıllarına ilişkin hesapları genel görüşe sunuldu.", "summary": "Türk Eximbank, 2024'te bilançosunu ilk kez 1 trilyon liraya çıkarırken, 2023'ün ilk çeyreğinde 24,1 milyar dolar nakdi kredi ve 24,6 milyar dolar alacak sigortası desteği sağladı. Banka, KOBİ'lerin ihracatına yönelik sunduğu destekleri artırarak, dışa bağımlı enerji kaynaklarını çeşitlendirme ve düşük karbonlu ekonomiye geçiş hedeflerine katkıda bulunmayı sürdürüyor."}
{"text": "Cumhurbaşkanı Yardımcısı Cevdet Yılmaz, TBMM Tören Salonu'nda düzenlenen \"Veriden Karara Ulusal Yapay Zeka Zirvesi\"nin açılışında yaptığı konuşmada, küresel yapay zeka etki endeksine göre 2030 yılı itibarıyla dünyada oluşacak yapay zeka ekonomisinin 16 trilyon dolar civarına ulaşmasının beklendiğini söyledi. Yapay zekanın çalışma hayatına da önemli etkilerde bulunacağına işaret eden Yılmaz, bazı mesleklerin tamamen ortadan kalkacağını, bu işlerin artık insanlara ihtiyaç duyulmadan yapay zeka ile gerçekleştirileceğini, yapay zekayla ortaya çıkacak yeni meslek gruplarının oluşacağını, bazı mesleklerin devam edeceğini ancak bu mesleklerin icra edilme biçimi ve yöntemlerinin ciddi biçimde değişeceğini ifade etti. Yılmaz, \"Milli Teknoloji Hamlesi ve Dijital Türkiye\" vizyonu doğrultusunda yalnızca yapay zeka ekosistemini değil, aynı zamanda bu alanı destekleyecek kurumsal ve yönetsel altyapıyı da şekillendirmeye çalıştıklarını vurgulayarak, yeni teknolojilerde düzenleyici çerçevenin oldukça hassas bir konu olduğunu, aşırı düzenlemenin teknolojilerin gelişimine engel olabileceğini, hiç düzenleme yapılmaması durumunda ise ciddi risklerle karşı karşıya kalınabileceğini kaydetti. Hükümet olarak yapay zeka alanında ciddi çalışmalar yürüttüklerini vurgulayan Yılmaz, bu kapsamda, başkanlığında oluşturulan Ulusal Yapay Zeka Stratejisi Yönlendirme Kurulu'nun ilgili tüm bakanlık temsilcileriyle belli aralıklarla bir araya gelerek yapay zeka politikalarını gözden geçirdiğini aktardı. Ulusal Yapay Zeka Strateji Belgesi'nin bulunduğunu ve bu kapsamda 71 eylemden oluşan bir eylem planını hayata geçirdiklerini anımsatan Yılmaz, şöyle konuştu: \"Eylem planımızda Türkçe büyük dil modeli geliştirilmesi, uluslararası işbirliklerinin güçlendirilmesi, yapay zeka ekosisteminin büyütülmesi, nitelikli insan kaynağının arttırılması, yerli uygulamaların yaygınlaştırılması ve Türkiye'yi küresel oyuncu yapacak işlemci altyapısının kurulması önemli başlıklarımızı oluşturuyor. Teknoloji Odaklı Sanayi Hamlesi programıyla yine yapay zeka temelli girişimleri önceliklendiriyoruz.\" Özel sektörün bu konudaki rolünün çok önemli olduğuna, sadece kamuyla bu süreci yürütmenin mümkün olmadığına işaret eden Yılmaz, şunları kaydetti: \"Yeni girişimler, yeni firmalar, yeni şirketler bu alanda gelişimlerini sürdürüyorlar. Biz de Teknoloji ve İnovasyon Fonu ile yapay zeka alanındaki yenilikçi start-up'lara yatırımı destekliyoruz. Önümüzdeki dönem bir Girişim Sermayesi Yatırım Fonu kurmayı planlıyoruz, bu alandaki yeni şirketlere, yeni oluşumlara destek olmak anlamında. Böylece erken ve büyüme aşamasındaki girişimlere finansman desteği sağlamayı düşünüyoruz. Hızlı büyüyen Türk teknoloji girişimlerini geliştirmeyi amaçlayan Turcorn 100 Programı'nda seçilen 23 adayın 9'u doğrudan yapay zeka alanında faaliyet gösteriyor. Yine Tech Visa programımız var, teknolojik vize programı. Burada da kabul edilen 28 girişimden 10 tanesi yapay zeka temelli.\" Yılmaz, yapay zeka ve teknoloji okuryazarlığının tüm topluma yaygınlaştırılması gerektiğinin altını çizerek, bu dönüşüm sürecinin uzmanlık gerektiren alanlarında nitelikli insan kaynağının yetiştirilmesi gerektiğini söyledi. Bu çerçevede Milli Eğitim Bakanlığı ve Yükseköğretim Kurulu eliyle çeşitli eğitim programları geliştirdiklerini, 20 farklı üniversitede yapay zeka alanında ön lisans ve lisans düzeyinde programların açıldığını dile getiren Yılmaz, mevcut iş gücünün geleceğin mesleklerine uyum sağlaması için İŞKUR ve Mesleki Yeterlilik Kurumu'nun çalışmalar yürüttüğünü, kamu kurumlarında yapay zeka alanında yetkin personel yetiştirmek üzere Yapay Zeka Dönüşüm Programı'nın başlatıldığını ifade etti. Yılmaz, kamu kurumlarında veri yönetişimini etkinleştirmek ve veriden değer üretmek amacıyla Kamu Veri Alanı Projesi'nin hayata geçirildiğini anımsatarak, Türkiye'nin Avrupa Konseyi Yapay Zeka ve İnsan Hakları Çerçeve Sözleşmesi hazırlık sürecine katkı sunduğunu, Avrupa Birliği'nin Yapay Zeka Tüzüğü'ne uyum sağlamak üzere gerekli hazırlıklara başladığını aktardı. Birleşmiş Milletler, OECD ve G20 gibi platformlarda yürütülen politika ve standart belirleme çalışmalarına da Türkiye'nin aktif katılım gösterdiğini dile getiren Yılmaz, bu kapsamda güvenilir yapay zeka uygulamalarının desteklenmesi amacıyla bir etki değerlendirme modeli ve bilgilendirme sistemi üzerinde çalışmalar yürütüldüğü söyledi. Yılmaz, ISO standartlarıyla uyumlu Yapay Zeka Risk Yönetim Sistemi ve Belgelendirme programıyla sistemin sürdürülebilirliği ve güvenliğinin teminat altına alınacağını belirterek, Türkiye'nin teknolojinin hiçbir alanında sadece tüketici konumunda olmayacağını, üretim süreçleri içinde yer alacağını ve bu teknolojilere katkıda bulanan bir ülke olarak dünyada yerini alacağını ifade etti. Doğal zekayı bir tarafa bırakarak, sadece yapay zeka üzerinden bir tartışmanın anlamlı olmadığının altını çizen Yılmaz, şunları kaydetti: \"Yapay zeka insana hizmet ediyorsa, insani bir teknolojidir diye vurgulamak istiyorum. Toplumun refahına, sosyal adalete hizmet ediyorsa, yine insani bir teknolojidir diye ifade etmek istiyorum. Geleceğimizi inşa ederken elbette algoritmalardan faydalanacağız ama özgürlük kavramını da insanın iradesini de seçme hakkını da bir tarafa hiçbir zaman koyamayız. Bunları da elbette tartışmak durumundayız. Dolayısıyla bu alanı sadece teknik insanların tartışması bence doğru değil. Hukukçulardan sosyologlara, sanatçılardan kültür insanlarına interdisipliner bir şekilde, tüm farklı kesimlerin katkı verdiği bir tartışma olması gerektiğini de vurgulamak istiyorum.\" TBMM Başkanı Numan Kurtulmuş'un himayelerinde düzenlenen zirvenin açılışında, Kurtulmuş ve TBMM Yapay Zeka Araştırma Komisyonu Başkanı Fatih Dönmez de konuşmacı olarak yer aldı.", "summary": "Cumhurbaşkanı Yardımcısı Cevdet Yılmaz, yapay zekanın çalışma hayatını dönüştüreceğini ve yeni meslek gruplarının oluşacağını belirtti. Türkiye'nin yapay zeka stratejisi doğrultusunda 71 eylemden oluşan bir planın hayata geçirildiğini, özel sektörü destekleyecek fon ve programlar geliştirildiğini ifade etti. Yılmaz, ayrıca yapay zeka okuryazarlığının yaygınlaştırılması gerektiğine vurgu yaptı."}
{"text": "Karadeniz Ekonomik İşbirliği Örgütü (KEİ) Genel Sekreteri Büyükelçi Lazar Comanescu​​​​​​​, 8'inci Uluslararası Mavi Karadeniz Kongresi konusunun Karadeniz Ekonomik İşbirliği Örgütü ile çok ilgisi olduğunu belirterek,\"Eğer sürdürülebilir bir kalkınmanın öncüllerini oluşturmak istiyorsak, bölgede mümkün olan azami ölçüde çatışmalardan kaçınmak için çalışmak zorundayız.\" dedi. Karadeniz ve çevresindeki bölgelerin stratejik, ekonomik, çevresel ve kültürel dinamiklerini ele almayı hedefleyen, genel teması \"Çatışma Çözümleri, Sürdürülebilirlik ve Kalkınma\" olan 8'inci Uluslararası Mavi Karadeniz Kongresi başladı. Marmara Üniversitesi Recep Tayyip Erdoğan Külliyesi Maltepe Yerleşkesi'nde bulunan Siyasal Bilgiler Fakültesi'nde gerçekleşen etkinlik, 9 Mayıs Cuma günü ise online oturumlar ile devam edecek. Etkinliğin açılışında konuşan Karadeniz Ekonomik İşbirliği Örgütü Genel Sekreteri Lazar Comanescu, akademik bir ortamda bulunmanın kendisi için her zaman çok zenginleştirici olduğunu belirterek etkinliğe katılmaktan büyük bir memnuniyet duyduğunu söyledi. Comanescu, son derece iyi zamanlanmış ve iyi seçilmiş bir konuya sahip bir kongreye katıldığını aktararak, çatışmaların önlenmesi, sürdürülebilirlik ve kalkınmanın önemine işaret etti. Kongrenin konusunun Karadeniz Ekonomik İşbirliği Örgütü ile yakından ilgili olduğuna dikkati çeken Comanescu, \"Eğer sürdürülebilir bir kalkınmanın öncüllerini oluşturmak istiyorsak, bölgede mümkün olan azami ölçüde çatışmalardan kaçınmak için çalışmak zorundayız.\" değerlendirmesinde bulundu. Lazar Comanescu, ekonomik işbirliği sayesinde karşılıklı birliktelik hissinin sağlanabileceğini dile getirerek, özellikle Kovid-19 salgınından sonra küreselleşmeden kurtulma, dirençli olma, dayanıklı olma ve bağımlığın azaltılması gibi konuların daha çok öne çıktığını ifade etti. Dijitalleşme, karşılıklı bağımlılıkların kesinlikle farklı bir paradigma içinde olacağına işaret eden Comanescu, Karadeniz Ekonomik İşbirliği Örgütü'nün kurulduğundan bu yana bölgedeki savaş nedeniyle en zor zamanlardan geçtiğini vurguladı. Comanescu, dünya haritasına bakıldığında Karadeniz bölgesinin jeostratejik öneme sahip olduğunu ve bu konuda Brüksel, Avrupa Birliği, ABD ve Çin'den bakıldığında herkesin hemfikir olduğunu aktardı. Uluslararası Mavi Karadeniz Kongresi Prof. Dr. Alaeddin Yalçınkaya ise yaklaşık 20 yıldır kongre faaliyetleriyle meşgul olduklarını belirterek, etkinliğin düzenlenmesine katkısı bulunan paydaşlara ve organizasyon ekibine teşekkürlerini iletti.", "summary": "Karadeniz Ekonomik İşbirliği Örgütü Genel Sekreteri Lazar Comanescu, 8'inci Uluslararası Mavi Karadeniz Kongresi'nde bölgenin sürdürülebilir kalkınması için çatışmalardan kaçınmanın önemini vurguladı. Comanescu ayrıca, ekonomik işbirliğinin küresel krizlerden sonra daha dirençli ve bağımlılığı azaltan bir paradigma içinde gerçekleşmesi gerektiğini ifade etti."}
{"text": "AB Komisyonu'nun Ekonomiden Sorumlu Üyesi Valdis Dombrovskis, AB'nin, Ukrayna'yı siyasi, mali, ekonomik ve askeri olarak desteklemeye devam ettiğini belirterek, \"Bugün Ukrayna’ya 45 milyar avroluk G7 girişimi kapsamında dördüncü ödeme olarak 1 milyar avro daha gönderiyoruz.\" ifadesini kullandı. Son kredi dışında 2025 yılında Ukrayna'ya 6 milyar avro gönderildiğini anımsatan Dombrovskis, yılın ilerleyen döneminde ülkeye 12,1 milyar avro daha gönderileceğini bildirdi. Dombrovskis, söz konusu kredilerin AB'de dondurulan Rus varlıklarından elde edilen gelirlerle geri ödeneceğini kaydetti. G7 ülkeleri liderleri, geçen yılın haziran ayında Rusya'nın dondurulmuş varlıklarından elde edilen karları teminat olarak göstererek Ukrayna'ya 50 milyar dolar (yaklaşık 45 milyar avro) kredi sağlanmasında anlaşmıştı.", "summary": "AB Komisyonu Ekonomiden Sorumlu Üyesi Valdis Dombrovskis, AB'nin Ukrayna'ya 45 milyar avroluk G7 girişimi kapsamında dördüncü ödeme olarak bugün 1 milyar avro gönderdiğini açıkladı. Ayrıca yıl sonuna kadar Ukrayna'ya toplamda 12,1 milyar avro daha sağlanacağını ve bu kredilerin AB'de dondurulan Rus varlıklarının gelirleriyle geri ödeneceğini belirtti."}
{"text": "VakıfBank, yılın ilk 3 ayında 20 milyar lira net kar elde etti. Bankadan yapılan açıklamaya göre, VakıfBank, 31 Mart 2025 tarihli yılın ilk finansal sonuçlarını paylaştı. Aktif büyüklüğünü yıllık bazda yüzde 38 artırarak 4,2 trilyon lira seviyesine çıkaran banka, nakdi ve gayri nakdi kredilerini bir önceki yılın aynı dönemine göre yüzde 40 artırarak 3 trilyon lira sınırına yaklaştırdı. Toplam mevduatlarını yıllık yüzde 31 artışla 2,6 trilyon liranın üzerinde artıran VakıfBank, 20 milyar lira net kara ulaştı. Açıklamada görüşlerine yer verilen VakıfBank Genel Müdürü Abdi Serdar Üstünsalih, küresel düzeyde artan belirsizliklere ve ekonomik risklere rağmen, Türkiye ekonomisinin enflasyonla mücadelede kararlılıkla ilerlediğini ve dengelenme sürecini başarıyla sürdürdüğünü belirtti. Toplumun her kesiminin yanında yer alarak Türkiye ekonomisinin istikrarına ve büyümesine kesintisiz destek vermeye devam ettiklerini aktaran Üstünsalih, \"Türkiye’nin ikinci büyük bankası olarak, selektif kredi politikamızla ihracatı, üretimi, yatırımı ve istihdamı önceliklendiriyoruz. Nakdi kredi portföyümüz yıllık yüzde 39 artışla 2 trilyon 241 milyar liraya ulaşırken, reel sektörün en güçlü finansal destekçilerinden biri olma konumumuzu sürdürüyoruz.\" ifadelerini kullandı. VakıfBank'ın bu yıl gerçekleştirdiği ilk uluslararası fonlama işlemine değinen Üstünsalih, şunları kaydetti: “Gerçekleştirdiğimiz 700 milyon dolarlık DPR seküritizasyon işlemiyle uluslararası piyasalardaki öncü konumumuzu bir kez daha güçlendirdik. İlk 4 yılı anapara ödemesiz ve toplam 10 yıl vadeli bu işlem, kurumsal nitelikli yatırımcılarla yapılan en büyük ve en uzun vadeli DPR işlemi oldu. Bu da bankamızın uluslararası piyasalardaki güçlü duruşunu bir kez daha kanıtladı. Kaynak yapımızı çeşitlendirme ve uluslararası piyasalardan uzun vadeli, uygun maliyetli fonlama sağlama stratejimiz doğrultusunda, ülkemize yeni kaynaklar kazandırmaya istikrarlı bir şekilde devam edeceğiz.\" Üstünsalih, 2024'te sürdürülebilirlik alanında gerçekleştirdikleri organizasyonel yapılanmayla, sürdürülebilir bankacılık tarafında yıla güçlü bir başlangıç yaptıklarını, bu vizyonları doğrultusunda geri dönüştürülmüş plastikten üretilen \"Recycle Kredi Kartı\" ile çevre dostu tüketimi teşvik ettiklerini aktardı. \"Dijital slip\" özelliği sayesinde kağıt tüketimini azalttıklarını, mobil ve temassız ödeme çözümleriyle dijital bankacılıkta hız ve güvenliği ön planda tuttuklarını aktaran Üstünsalih, sözlerini şöyle tamamladı: \"Sürdürülebilirliğe yönelik kararlılığımızı yalnızca ürün ve hizmetlerimizle değil, çevresel performansımızla da ortaya koyuyoruz. Bu doğrultuda, dünyanın en saygın çevresel raporlama platformu Karbon Saydamlık Projesi 2024 değerlendirmelerinde, 'İklim Değişikliği' programındaki 'A' notumuzu korurken, 'Su Güvenliği' programındaki notumuzu bir basamak yükselterek 'A' seviyesine taşıdık. Böylece, her iki alanda da 'Global A Listesi'nde yer alma başarısını gösterdik. Sürdürülebilirlik yaklaşımımız doğrultusunda çevresel ve sosyal sorumluluklarımızı yerine getiriyor, müşterilerimiz ve ülkemiz için uzun vadeli değer yaratmayı sürdürüyoruz.\"", "summary": "VakıfBank, yılın ilk çeyreğinde 20 milyar lira net kâr açıklarken, aktif büyüklüğünü yüzde 38 artırarak 4,2 trilyon liraya çıkardı. Genel Müdür Abdi Serdar Üstünsalih, uluslararası piyasalardan sağlanan 700 milyon dolarlık fonlama işlemi ve sürdürülebilir bankacılık adımlarıyla ekonomik büyüme ve çevresel sorumlulukta öncü olmaya devam ettiklerini vurguladı."}
{"text": "Şirketten yapılan açıklamaya göre, Türk Telekom, yılın birinci çeyreğine ilişkin finansal ve operasyonel sonuçlarını açıkladı. Buna göre, şirket, öncü iş kollarındaki büyümeyle yıla güçlü bir başlangıç yaptı. Şirketin konsolide gelirleri birinci çeyrekte yıllık bazda yüzde 18,3 artışla 45,6 milyar liraya ulaşırken, faiz, amortisman ve vergi öncesi kazancı (FAVÖK) yüzde 26,5 artarak 17,9 milyar liraya yükseldi. FAVÖK marjı ise yıllık bazda 260 baz puan iyileşme ile yüzde 39,3 oldu. Şirket, yılın ilk çeyreğinde geçen yıla göre yüzde 27,7'lik artışla 8 milyar liralık yatırım gerçekleştirirken, net karını yıllık bazda yüzde 45,2 artırarak 5,1 milyar liraya ulaştırdı. Türkiye'yi uçtan uca ören fiber ağ çalışmalarıyla 5G ve ötesi teknolojilerin altyapısını sağlayan Türk Telekom'un yılın ilk çeyreği itibarıyla fiber ağ uzunluğu 482 bin kilometre oldu. Şirketin, fiber hane kapsaması 33,2 milyona, fiber abone sayısı da 13,9 milyona yükseldi. Bu abonelerin 8,3 milyonu FTTC (Saha Dolabına Kadar Fiber), 5,6 milyonu FTTH/B (eve/binaya kadar fiber) abonelerinden oluştu. Şirketin geçen yılın aynı dönemde yüzde 85,7 olan fiber abonelerinin toplam sabit genişbant aboneleri içindeki payı da yüzde 90,1'e yükseldi. Müşteri memnuniyeti odaklı çalışmalarını aralıksız sürdüren şirketin yılın ilk çeyreğinde toplam abone sayısı 53,6 milyona çıktı. Türk Telekom, mobil yeni abone kazanımında 2014'ten bu yana en güçlü birinci çeyrek performansını kaydetti. Şirketin, son 12 aylık faturalı net abone kazanımı 2,1 milyona ulaştı. Türk Telekom CEO'su Ümit Önal, yenilikçi vizyonları ve teknoloji birikimleriyle Türkiye'nin her köşesinde dijital dönüşümü hızlandıran çalışmaları sürdürdüklerini belirterek, şunları kaydetti: \"Bir telekomünikasyon şirketi olmanın ötesinde, Türkiye'nin dijital dönüşümüne liderlik eden bir teknoloji şirketi olarak faaliyetlerimize ve yatırımlarımıza hız kesmeden devam ediyoruz. Yıla sabit internet ve mobil performansımızdaki gücümüzü koruyarak oldukça başarılı bir başlangıç yaptık. Daha önce paylaştığımız 2025 yılı öngörülerimizi koruyoruz. Bununla birlikte, baz senaryomuzdan farklı senaryolara hazırlıklı olmak için hem yerel hem de küresel haber akışını dikkatle takip etmeyi sürdürüyoruz. Teknoloji üreten ve ihraç eden Türkiye hedefi ile var gücümüzle çalışmaya ve bölgemizde dijital dönüşümün öncülüğünü üstlenmeye devam edeceğiz.\" Mobil iş kolundaki etkili stratejilerini sürdürdüklerinin altını çizen Önal, yeni yılın ilk çeyreğini mobilde beklentileri aşan bir performansla tamamladıklarını vurguladı. Mobil segmentte çeyreklik bazda 511 bin net abone kazanımıyla toplam abone sayılarını 27,9 milyona yükselttiklerini aktaran Önal, \"Faturalı segment sergilediği güçlü ivmeyi sürdürerek 593 bin net abone kazanımıyla 2023 dördüncü çeyrekten bu yana en yüksek çeyreklik performansına ulaştı.\" ifadelerini kullandı. Önal, yeni abone kazanımının 2014'ten bu yana en güçlü birinci çeyrek performansını kaydettiğini belirterek, şu değerlendirmede bulundu: \"Böylece, son 12 aylık faturalı net abone kazanımı 2,1 milyona ulaşarak tarihi bir zirveyi gördü. Mobil Numara Taşıma (MNT) pazarında bir kez daha en çok tercih edilen operatör olarak bu alanda çeyreklerdir sürdürdüğümüz liderliğimizi koruduk. Yüksek kaliteli altyapımız ve müşteri deneyimi odaklı stratejimiz ile mobildeki güçlü büyüme ivmemizi sürdürmeyi amaçlıyoruz.\" Önal, 81 ilin her köşesine ulaşan fiber ağlarıyla 5G ve ötesi teknolojiler için güçlü altyapı sunduklarına değinerek, LTE baz istasyonlarının yüzde 54'ünü fiberle bağladıklarını, bu oranın Avrupa'da 2030 için hedeflenenin üzerinde olduğunu vurguladı. Fiberin gücünü mobile aktararak 5G'ye geçişin güvencesi olan \"fiber mobilite çağı\"nı başlattıklarının altını çizen Önal, \"Bununla birlikte 5G alanında uzaktan ameliyat, akıllı tarım, kültür sanat ve spor gibi geniş bir yelpazede öncü çalışmalara imza atıyoruz. 5G'yi yalnızca bir teknoloji geçişi değil, ülkemizi daha güçlü bir geleceğe taşıyan önemli bir araç olarak değerlendiriyoruz. Tüm yatırımlarımızı ve hazırlıklarımızı da bu strateji doğrultusunda şekillendiriyoruz.\" ifadelerini kullandı. Güneş enerjisi santralleri (GES) yatırımlarına değinen Önal, yeni nesil çevreci iletişim teknolojileriyle güneş enerjisi gibi yenilenebilir kaynaklara yönelerek yeşil dönüşüm adına öncü çalışmalar gerçekleştirdiklerini anlattı. Önal, GES yatırımlarıyla karbon ayak izini azaltmayı amaçladıklarına işaret ederek, şunları kaydetti: \"Toplam enerji tüketimimizin yüzde 65'ine tekabül edecek 405,8 megawatt elektrik (MWe) GES kapasitesinin ilk fazının kurulumu için hazırlıklarımızı bitirdik. Üç aşamalı bu yatırımın ilk etabı olan Sivas GES projemizin kurulum çalışmalarına başladık. Bu yıl sonuna kadar tamamlamayı planladığımız proje, 96 MWe'lik enerji üretimiyle Türkiye'nin en yüksek kapasiteli lisanssız tesislerinden biri olacak. Karbon Saydamlık Projesi (CDP) skorlama metodolojisine göre son iki yıl içerisinde dört kademe yükselerek 'A' Liderlik seviyesine ulaşmak, iklim değişikliğiyle mücadele konusundaki kararlılığımızın başlıca göstergelerindendir.\"", "summary": "Türk Telekom, 2025'in ilk çeyreğinde gelirlerini yıllık bazda %18,3 artırarak 45,6 milyar liraya, net kârını ise %45,2 yükselterek 5,1 milyar liraya çıkardı. Şirket, fiber altyapı yatırımlarıyla toplam fiber abone sayısını 13,9 milyona, mobil abone sayısını ise 27,9 milyona ulaştırarak güçlü büyümesini sürdürdü."}
{"text": "BIST 100 endeksi, önceki kapanışa göre 204,59 puan artarken, toplam işlem hacmi 97,3 milyar lira oldu. Bankacılık endeksi yüzde 1,30, holding endeksi yüzde 0,78 değer kazandı. Sektör endeksleri arasında en çok kazandıran yüzde 5,06 ile kimya petrol plastik, tek gerileyen yüzde 0,17 ile finansal kiralama faktoring oldu. Öte yandan, bugün açıklanan verilere göre, İngiltere Merkez Bankası, politika faizini piyasa beklentilerine paralel şekilde 25 baz puan indirerek yüzde 4,25'e çekti. ABD'nin ticaret müzakerelerine ilişkin olumlu gelişmeler yatırımcıların risk iştahını artırırken, küresel piyasalar ABD Merkez Bankasının politika faizini sabit bıraktığı toplantı sonrasında pozitif bir seyir izliyor. Yarın yurt içinde sanayi üretimi, yurt dışında ise Çin'de açıklanacak dış ticaret verilerinin takip edileceğini belirten analistler, teknik açıdan BIST 100 endeksinde 9.300 ve 9.400 puanın direnç, 9.100 ve 9.000 seviyelerinin destek konumunda olduğunu kaydetti.", "summary": "BIST 100 endeksi günü 204,59 puan yükselişle kapatırken, işlem hacmi 97,3 milyar lira oldu ve sektörlerde en fazla kazancı kimya petrol plastik sektörü elde etti. Küresel piyasalarda ABD'nin faizleri sabit tutması ve İngiltere'nin faiz indirim kararı sonrası olumlu hava sürerken, yarın Türkiye'de sanayi üretimi, Çin'de ise dış ticaret verileri takip edilecek."}
{"text": "AA muhabirinin Ticaret Bakanlığı ve Türkiye İhracatçılar Meclisi verilerinden derlediği bilgilere göre, Türkiye'nin nisan ayı ihracatı geçen yılın aynı dönemine kıyasla yüzde 8,5 artarak 20,9 milyar dolar oldu. Ocak-nisan döneminde de ihracat 86,2 milyar doları aştı. Gemi, yat ve hizmetleri sektörünün ihracatı ocak-nisan döneminde dalgalı seyir izledi. Sektör ocakta 82 milyon 415 bin dolar, şubatta 158 milyon 790 bin dolar ve martta 86 milyon 375 bin dolar ihracata imza attı. Sektörün nisan ayı ihracatı da 129 milyon 811 bin dolar olarak kayıtlara geçti. Sektör, ocak-nisan döneminde 457 milyon 392 bin dolarlık ihracata imza attı. İlk 4 ayda başkentten de gemi, yat ve hizmetleri sektörü 3 milyon 874 bin dolarlık ihracat gerçekleştirdi. Sektörün ihracatına katkı sağlamak amacıyla sektörel fuarlar da düzenleniyor. Ankara bu yıl ikinci kez Deniz Araçları, Ekipmanları ve Aksesuarları Fuarı'na ev sahipliği yapıyor. 11 Mayıs'a kadar ziyarete açık olacak fuarda, 60 firmanın katılımıyla 250'nin üzerinde yat ve tekne sergileniyor. Artı Boat Show Ankara Üst Yöneticisi (CEO) Murat Arslan, burada yaptığı değerlendirmede geçen seneyi 2 milyar doların üzerinde ihracatla kapatan sektörün, bu yılın ilk 4 ayında 457 milyon dolarlık ihracat yaptığını belirterek, artan maliyetler nedeniyle üretimde ve ihracatta daralma yaşansa da deniz ve deniz ekipmanları sektörünün Türkiye'nin toplam ihracatına katkı sunmaya devam ettiğini söyledi. Sektöre katkı sağlamak amacıyla düzenledikleri fuarlara işaret eden Arslan, \"Aralık 2024’te İstanbul Yenikapı'da bir fuar düzenlemiştik. Bu fuarla sektörde yaklaşık 550 milyon dolarlık ticaret hacmi oluşturduk. Başkentte düzenlediğimiz 2'nci Deniz Araçları, Ekipmanları ve Aksesuarları Fuarı'yla bu rakamı en az 650 milyon dolara çıkarmayı hedefliyoruz. Düzenlediğimiz fuarlar ihracat rakamlarına olumlu yansıyor. Ana hedefimiz üretime ve buna bağlı olarak ihracata sürdürülebilir katkı sunmak. Üç tarafı denizlerle çevrili cennet ülkemizde deniz sevgisi her geçen gün artıyor.\" diye konuştu. Arslan, Ankara'daki bu fuara 13 bin deniz severin kayıt yaptırdığına işaret ederek, Ankara başta olmak üzere Anadolu'da birçok ilde son dönemde teknelere yönelik ilginin arttığını söyledi. Fuarda 70 bin liradan 4 milyona kadar çeşitli teknelerin sergilendiğini anlatan Arslan, \"Çocuklarımıza gelecekte temiz denizler bırakmak için bu sevgiyi Anadolu'dan başlatıyoruz. Bütün gençlerimize yelken ve deniz sevgisini aşılamak istiyoruz.\" ifadesini kullandı.", "summary": "Türkiye'nin ihracatı nisanda geçen yıla göre yüzde 8,5 artarak 20,9 milyar dolara ulaşırken, ocak-nisan döneminde ise toplam 86,2 milyar doları geçti. Aynı dönemde gemi, yat ve hizmetleri sektörü 457 milyon dolarlık ihracat yaparken, Ankara'da düzenlenen fuarda sektörün ihracatına katkı sağlamak hedefleniyor."}
{"text": "Dün satış ağırlıklı bir seyir izleyen Borsa İstanbul'da BIST 100 endeksi, günü yüzde 0,66 değer kaybıyla 9.074,62 puandan tamamlamıştı. Açılışta BIST 100 endeksi, önceki kapanışa göre 49,28 puan ve yüzde 0,54 artışla 9.123,90 puana çıktı. Bankacılık endeksi yüzde 0,67, holding endeksi yüzde 0,33 değer kazandı. Sektör endeksleri arasında en çok kazandıran yüzde 1,74 ile iletişim, en fazla kaybettiren ise yüzde 0,32 ile finansal kiralama faktoring oldu. ABD'nin ticaret müzakerelerine ilişkin olumlu gelişmeler yatırımcıların risk iştahını artırırken, küresel piyasalar ABD Merkez Bankasının (Fed) politika faizini sabit bıraktığı toplantı sonrasında pozitif bir seyir izliyor. Analistler, bugün yurt içinde haftalık para ve banka istatistikleri, yurt dışında ise İngiltere'de BoE'nin faiz kararının yanı sıra ABD'de haftalık işsizlik maaşı başvuruları ve toptan eşya stoklarının öne çıkacağını dile getirerek, teknik açıdan BIST 100 endeksinde 9.250 ve 9.350 puanın direnç, 9.100 ve 9.000 seviyelerinin destek konumunda olduğunu kaydetti.", "summary": "Borsa İstanbul'da BIST 100 endeksi güne yüzde 0,54 yükselişle 9.123,90 puandan başlarken, küresel piyasalarda ABD'nin ticaret müzakereleri ve Fed'in faiz kararının olumlu etkileri sürüyor. Bugün İngiltere ve ABD'deki ekonomik veriler takip edilecek."}
{"text": "Türkiye Cumhuriyet Merkez Bankası (TCMB), haftalık para ve banka istatistiklerini açıkladı. Buna göre, bankacılık sektörünün toplam mevduatı 2 Mayıs ile biten haftada 74 milyar 905 milyon 961 bin lira artarak 22 trilyon 526 milyar 642 milyon 306 bin liradan, 22 trilyon 601 milyar 548 milyon 267 bin liraya ulaştı. Aynı dönemde bankalardaki TL cinsi mevduat yüzde 0,03 artışla 12 trilyon 389 milyar 833 milyon 118 bin lira, yabancı para (YP) cinsinden mevduat ise yüzde 0,3 düşüşle 7 trilyon 414 milyar 820 milyon 959 bin lira oldu. Bankalarda bulunan toplam YP mevduatı geçen hafta 231 milyar 530 milyon dolar düzeyinde gerçekleşirken, bu tutarın 193 milyar 509 milyon doları yurt içinde yerleşik kişilerin hesaplarında toplandı. Yurt içi yerleşiklerin toplam YP mevduatında, parite etkisinden arındırılmış veriler göz önünde bulundurulduğunda 2 Mayıs itibarıyla 825 milyon dolarlık azalış görüldü. Bankacılık sektöründe yurt içi yerleşiklerin tüketici kredileri, geçen hafta yüzde 2 artarak 4 trilyon 323 milyar 803 milyon 544 bin lira oldu. Bankacılık sektöründe yurt içi yerleşiklerin tüketici kredilerinin 562 milyar 93 milyon 221 bin lirası konut, 63 milyar 853 milyon 50 bin lirası taşıt, 1 trilyon 617 milyar 750 milyon 462 bin lirası ihtiyaç kredilerinden oluştu. Bankacılık sektörünün TCMB dahil toplam kredi hacmi de 2 Mayıs ile biten haftada 182 milyar 353 milyon 387 bin lira artarak 17 trilyon 800 milyar 707 milyon 983 bin liraya yükseldi.", "summary": "Bankacılık sektörünün toplam mevduatı 2 Mayıs haftasında yaklaşık 75 milyar lira artarak 22,6 trilyon lirayı aşarken, TL mevduatlarda hafif artış, yabancı para mevduatlarda ise düşüş gerçekleşti. Aynı dönemde tüketici kredileri yüzde 2 artışla 4,3 trilyon liraya, toplam kredi hacmi ise 17,8 trilyon liraya yükseldi."}
{"text": "AA muhabirinin, Güneydoğu Anadolu İhracatçı Birlikleri (GAİB) verilerinden derlediği bilgiye göre, Türkiye yılın ilk 4 ayında 207 ülke ve serbest bölgeye 4 milyon 333 bin 686 ton hububat, bakliyat, yağlı tohum ve mamul ihraç etti. Bu ihracat karşılığında 4 milyar 179 milyon 581 bin dolar gelir elde eden sektör, ihracatını geçen yılın aynı dönemine göre miktarda yüzde 5, değerde ise yüzde 5,5 artırdı. En fazla ihracat yapılan bölge 1 milyar 400 milyon 996 bin dolarla Orta Doğu ülkeleri olurken, Afrika 998 milyon 735 bin dolarla ikinci, Avrupa ise 626 milyon 352 bin dolarla üçüncü sırada yer aldı. Sektörün ülke bazlı ihracatında 647 milyon 582 bin dolarla Irak ilk sırada bulunurken, 266 milyon 534 bin dolarla ABD ikinci, 219 milyon 53 bin dolarla Suriye üçüncü oldu. Geçen yılın aynı dönemine göre en fazla dış satım yapılan ülke ise Suudi Arabistan oldu. Bu ülkeye yapılan ihracat yüzde 63,3'lük artışla 158 milyon 490 bin dolara, Cezayir'e yüzde 43,8'lik artışla 161 milyon 548 bin dolara, Almanya'ya yüzde 18'lik yükselişle 143 milyon 392 bin dolara çıktı. Türkiye İhracatçılar Meclisi Hububat, Bakliyat, Yağlı Tohumlar ve Mamulleri Sektör Kurulu Başkanı Ahmet Tiryakioğlu, AA muhabirine, küresel gıda ticaretinde daralma yaşanırken Türkiye'nin tahıl ihracatının artmasının, düzenli alımı yapılan ürünlerin kalitesiyle ilişkili olduğunu belirtti. Küresel gıda ticaretinde bir yavaşlama olduğuna değinen Tiryakioğlu, \"Dünyanın en büyük tahıl ithalatçısı Çin'deki talebin azalması ve büyük ihracatçılardan Brezilya'nın mısır, Rusya'nın ise arpa gibi bazı ürünlerdeki arzlarını düşürmeleri nedeniyle küresel gıda ticaretinde bir yavaşlama söz konusu. Dış ticaret iklimindeki negatif görünümün devam etmesine rağmen gıda ihracatımızın artıyor olması ürün kalitemizle de ilişkili.\" dedi.", "summary": "Türkiye'nin hububat, bakliyat, yağlı tohum ve mamulleri sektörü, 2025'in ilk dört ayında ihracatını geçen yıla göre yüzde 5,5 artırarak 4,18 milyar dolara yükseltti. En fazla ihracat Orta Doğu'ya gerçekleştirilirken, Irak ülke bazında ilk sırada yer aldı ve özellikle Suudi Arabistan'a yönelik ihracat yüzde 63,3 arttı."}
{"text": "BIST 100 endeksi, önceki kapanışa göre 60,07 puan azalırken, toplam işlem hacmi 89,9 milyar lira oldu. Bankacılık endeksi yüzde 0,01, holding endeksi yüzde 1,14 değer kaybetti. Sektör endeksleri arasında en çok kazandıran yüzde 2,20 ile ticaret, en çok kaybettiren yüzde 3,17 ile ulaştırma oldu. Küresel piyasalar, ABD ile Çin'in ticaret görüşmeleri hazırlığının iyimserliğini yaşarken, bu durum yurt içi pay piyasalarına da yansıdı. Analistler, bu akşam ABD Merkez Bankasının (Fed) faiz kararının öne çıkacağını dile getirerek, Fed'in faiz kararı ve sonrasında Fed Başkanı Powell'ın yapacağı konuşmanın yatırımcıların odağına yerleştiğini aktardı. Powell'ın sözlü yönlendirmeleri ve kullanacağı söylem tonunun yatırımcılar tarafından dikkatle izleneceğini belirten analistler, para piyasalarındaki fiyatlamalarda, Fed'in politika faiz oranında herhangi bir değişiklik yapmayacağına kesin gözüyle bakıldığını aktardı. Analistler, yarın yurt içinde hazine nakit dengesi, haftalık para ve banka istatistikleri, yurt dışında ise İngiltere Merkez Bankası (BoE) faiz kararı, Japonya Merkez Bankası (BoJ) toplantı tutanakları, ABD'de haftalık işsizlik maaşı başvuruları ile toptan stokların takip edileceğini söyledi. BoE'nin politika faizinde indirime gitmesinin beklendiğini ifade eden analistler, teknik açıdan BIST 100 endeksinde 9.000 ve 8.900 seviyelerinin destek, 9.100 ve 9.200 puanın direnç, konumunda olduğunu kaydetti.", "summary": "BIST 100 endeksi günü 60,07 puan düşüşle kapatırken, en fazla kayıp yüzde 3,17 ile ulaştırma sektöründe gerçekleşti. Küresel piyasalarda gözler bu akşam açıklanacak Fed faiz kararına çevrilirken, analistler BIST 100 için 9.000 puanı destek, 9.100 puanı ise direnç seviyesi olarak belirledi."}
{"text": "TKDK, Hatay'da kurulduğu 2011'den bu yana üreticilerin bitkisel ürün, et, zanaatkarlık işletmeleri, arıcılık, süt işleme ve meyve-sebze kurutma tesisleri gibi farklı alanlardaki projelerine 2,5 milyar liralık hibe sağladı. Desteklerle Avrupa Birliği standartlarında üretim tesisleri inşa eden girişimciler, daha modern koşullarda tarım, turizm ve hayvancılık yapma imkanına kavuştu. Kentte geçen yıl, Avrupa Birliği (AB) Katılım Öncesi Yardım Aracı Kırsal Kalkınma Programı (IPARD) kapsamındaki 43 projeye 910 milyon liralık destek sağlayan TKDK, nisan başında açılan ilanla yeni proje kabullerine başladı. Pazarcık ve Elbistan merkezli 6 Şubat 2023'teki depremlerin ardından Kahramanmaraş, Malatya ve Hatay'da başlatılan IPARD projelerinin hibe tutarlarında fiyat farkı uygulaması da afetzede girişimcilerin elini rahatlattı. Bu kapsamda yatırımlarını sürdürebilmeleri için kentteki 60 girişimcinin proje tutarlarına yüzde 53,5 oranında fark ödemesi yapıldı ve depremden itibaren 200 milyon lira ilave destek sağlandı. TKDK İl Koordinatörü Savaş Özgürsoy, AA muhabirine, 37 kişilik ekiple Hatay, Osmaniye ve Kilis'te çalışmalar yaptıklarını söyledi. Özgürsoy, geçen yıl onaylanan projelerinin bazılarının inşaat bazılarının da tamamlanma aşamasında olduğunu belirterek, yatırımların yakından takip edildiğini anlattı. Depremlerin üretimi olumsuz etkilediğini dile getiren Özgürsoy, şöyle konuştu: \"Yatırımı devam ederken depreme yakalanan yatırımcılarımız için ne yapabiliriz diye düşündük çünkü hayat devam ediyor, işletmelerin ayağa kalkması gerekiyor. Biz de hibe tutarlarına yüzde 53,5'lik fark ödemesi yaptık. Böylelikle 1 milyon lira hibe desteği vereceğimiz projeye 500 bin liradan fazla ilave destek vermiş olduk. Bu yatırımcıları çok rahatlattı ve inşaatlarını hızla bitirmiş oldular. Onlara büyük kolaylık oldu. Depremin yaralarının sarılması için fark ödemeleri ve yeni kaynaklarla elimizden geleni yapmaya çalışıyoruz. Daha neler yapabiliriz diye de görüşmelerimiz devam ediyor.\" Özgürsoy, yeni dönemdeki hibe desteklerine ilişkin duyuruların kurumun internet sitesinde paylaşıldığını kaydetti.", "summary": "TKDK, Hatay'da 2011'den bu yana üreticilere 2,5 milyar liralık hibe sağladı; özellikle deprem sonrası yatırımları tamamlayabilmeleri için 60 girişimciye yüzde 53,5 oranında fiyat farkı ödemesi yapılarak ilave 200 milyon liralık destek verildi. Yeni dönemde de proje kabullerine başlayan kurum, bölgenin ekonomik toparlanmasına katkı sağlamayı sürdürüyor."}
{"text": "Rekabet Kurumunun internet sitesinde yer alan duyuruya göre, çiğ süt alımı, süt yemi satışı, paketlenmiş süt ve süt ürünleri üretimi ile satışı pazarlarında faaliyet gösteren bazı teşebbüsler ile Ambalajlı Süt ve Süt Ürünleri Sanayicileri Derneğinin fiyat tespiti, pazar paylaşımı, rekabete hassas bilgi değişimi gibi eylemlerde bulunarak Rekabetin Korunması Hakkında Kanun'un ihlal ettiği iddiasına yönelik yürütülen ön araştırma tamamlandı. Buna göre, Kurulca, çiğ süt alımında faaliyet yürüten 40, süt yemi satışı pazarında yer alan 3, paketlenmiş süt ve süt ürünleri üretimi ile satışını yapan 13 olmak üzere 56 teşebbüs hakkında soruşturma açılması kararlaştırıldı. Çiğ süt alımı pazarında yer alan teşebbüsler şöyle: \"Ambalajlı Süt ve Süt Ürünleri Sanayicileri Derneği, Ak Gıda San. ve Tic. AŞ, Akova Süt ve Gıda Mamülleri San. ve Tic. AŞ, Akpınar Süt Ürünleri San. ve Tic. Ltd. Şti, Aslanağa Çiftliği Süt Ürünleri San. Tic. AŞ, Ateşoğlu Süt San. ve Tic. Ltd. Şti, Bahçıvan Gıda San. ve Tic. AŞ, Balıkesir Onur Süt ve Petrol Ürünleri İnşaat San. ve Tic. Ltd. Şti, Calmio Süt Gıda Tarım İnşaat ve Enerji San. Tic. AŞ, Cebeci Süt ve Süt Ürünleri Tarım Hayvancılık San. ve Tic. Ltd. Şti, Danone Tikveşli Gıda ve İçecek San. ve Tic. AŞ, Eceabat Süt Ürünleri Tarım San. ve Tic. Ltd. Şti, Eker Süt Ürünleri Gıda San. ve Tic. AŞ, Ekiciler Süt Gıda Tarım Hayvancılık San. ve Tic. AŞ, Enka Süt ve Gıda Mamulleri San. ve Tic. AŞ, Eti Gıda San. ve Tic. AŞ, Gönenli Süt ve Süt Ürünleri Gıda San. ve Tic. AŞ, Güneşoğlu Süt Gıda San. ve Tic. AŞ, Güney Süt Sanayi ve Gıda Maddeleri Tic. AŞ, İzi Süt ve Gıda Mamülleri San. Tic. AŞ, Kaanlar Gıda San. ve Tic. AŞ, Karagöl Süt Ürünleri San. ve Tic. Ltd. Şti, Kaya Kardeşler Gıda Süt Ürünleri San. ve Tic. AŞ, Kervan Süt Ürünleri Gıda San. ve Tic. Ltd. Şti, Meysüt Meyve Süt ve Gıda Mamulleri San. Tic. AŞ, Özgüllü Süt Mamülleri AŞ, Özışık Süt Ürünleri Yem Gıda Tarım Hay. İnş. Tic. ve San. Ltd. Şti, Panagro Tarım Hayvancılık Gıda San. ve Tic. AŞ, Pınar Süt Mamülleri San. AŞ, Rella Gıda San. ve Tic. AŞ, Seksüt Endüstrisi Kurumu AŞ, Sütaş Süt Ürünleri AŞ, Tahsildaroğlu Süt Ürünleri San. ve Tic. AŞ, Tarım Kredi Süt Ürünleri AŞ, Teksüt Süt Mamülleri San. ve Tic. AŞ, Torunoğlu Süt ve Gıda Mam. San. Tic. Paz AŞ, Trizi Gıda San. ve Tic. AŞ, Uğuray Süt AŞ, Yörsan Süt ve Süt Ürünleri San. ve Tic. AŞ, Yörükoğlu Süt ve Ürünleri San. ve Tic. AŞ\" Süt yemi satışı pazarında yer alan teşebbüsler şöyle: \"Abalıoğlu Yem Sanayi AŞ, Ak Gıda San. ve Tic. AŞ ve Pro Yem Sanayi ve Ticaret AŞ Paketlenmiş süt ve süt ürünleri üretimi ile satışı pazarında faaliyet gösteren firmalar şöyle: \"Ak Gıda San. ve Tic. AŞ, Danone Tikveşli Gıda ve İçecek San. ve Tic. AŞ, Eker Süt Ürünleri Gıda San. ve Tic. AŞ, Ekiciler Süt Gıda Tarım Hayvancılık San. ve Tic. AŞ, Gürsüt Besicilik Gıda San. ve Tic. AŞ, Panek Ziraat Aletleri Dayanıklı Tüketim Malzemeleri Otomotiv Yakıt Petrol Ürünleri Tarım Tic. AŞ, Pınar Süt Mamülleri San. AŞ, Seher Gıda Paz. San. ve Tic. AŞ, Seksüt Endüstrisi Kurumu AŞ, Sütaş Süt Ürünleri AŞ, Tarım Kredi Süt Ürünleri AŞ, Teksüt Süt Mamülleri San. ve Tic. AŞ, Yörsan Süt ve Süt Ürünleri San. ve Tic. AŞ ve Yörükoğlu Süt ve Ürünleri San. Tic. AŞ\"", "summary": "Rekabet Kurumu, çiğ süt alımı, süt yemi satışı ve paketlenmiş süt ürünleri pazarlarında faaliyet gösteren 56 firmaya yönelik soruşturma başlatıldığını duyurdu. Bu firmaların, fiyat tespiti, pazar paylaşımı ve rekabeti engelleyen bilgi paylaşımı gibi eylemlerle Rekabetin Korunması Hakkında Kanun'u ihlal ettiği iddia ediliyor. Soruşturma, 40 çiğ süt alım firması, 3 süt yemi satışı firması ve 13 paketlenmiş süt üreticisini kapsıyor."}
{"text": "Endekste eşik değer olan 50'nin üzerinde ölçülen tüm rakamlar ihracat ikliminde iyileşmeye, 50'nin altındaki değerler ise bozulmaya işaret ediyor. Martta 51,5'lik seviyesinden hafif bir düşüşle nisanda 50,8 olarak gerçekleşti ve dış talep koşullarında ılımlı bir iyileşmeye işaret etti. Böylece Ocak 2024’te başlayan güçlenme eğilimi devam etse de nisan verisi son 5 ayın en düşük ivmesine karşılık geliyor. Türk imalatçılarının en büyük ihracat pazarı olan Almanya’da üretim nisanda yeniden düşüş gösterirken, ikinci en büyük ihracat pazarı ABD’de üretim genişlemeye devam etti. Birleşik Krallık'ta ekonomik aktivite yaklaşık bir buçuk yıldır ilk kez azaldı. İspanya ve Hollanda'da büyüme yavaşlarken, İtalya’da ekonomik aktivite üst üste üçüncü kez aylık bazda arttı. Orta Doğu’da, PMI verileri açıklanan ülkeler içerisinde en hızlı büyüme Suudi Arabistan’da gerçekleşti. Geçen ay ekonomik aktivitede en keskin düşüş Kanada’da yaşandı. Yüzde 8'lik payı ile Türk imalatçılarının en büyük ihracat pazarı olan Almanya’da üretim, martta son 10 ayın ilk artışını kaydettikten sonra nisanda yeniden düştü. Benzer şekilde, Birleşik Krallık’ta ekonomik aktivite nisan ayında yaklaşık bir buçuk yıldır ilk kez azaldı. Türkiye’nin ikinci en büyük ihracat pazarı olan ABD’de ise nispeten daha olumlu bir seyir izlendi ve üretim ikinci çeyreğin başında genişlemeye devam etti. Büyüme ılımlı düzeyde ve Eylül 2023'ten bu yana en düşük oranda gerçekleşti. Nisan ayında büyümenin yavaşladığı diğer önemli pazarlar arasında İspanya ve Hollanda yer aldı. İtalya’da ekonomik aktivite üst üste üçüncü kez aylık bazda artış kaydetti ve bu artış yaklaşık son bir yılın en yüksek hızında gerçekleşti. Fransa, Romanya ve Rusya’da ise üretim azaldı. Orta Doğu, ikinci çeyrek başında büyümenin ana kaynağı olmayı sürdürdü. Birleşik Arap Emirlikleri’nde petrol dışı ekonomik aktivite marttaki ivmesini koruyarak hızlı şekilde artmaya devam etti. PMI verileri açıklanan ülkeler içerisinde en hızlı büyüme Suudi Arabistan’da gerçekleşti. Kuveyt’te belirgin bir iyileşme kaydedilirken, üretimin Katar’da hafif çapta arttığı, Lübnan ve Mısır’da ise düştüğü gözlendi. Nisan ayında ekonomik aktivitede en keskin düşüş Kanada’da yaşanırken bu ülkeyi az farkla Meksika takip etti. Her iki ekonomide de veriler gümrük vergilerinin etkilerini yansıttı. Vietnam ve Endonezya'da belirgin ivme kaybı görülürken, Myanmar’da üretim mart sonunda meydana gelen depremin etkisiyle geriledi. Açıklamada görüşlerine yer verilen S&P Global Market Intelligence Ekonomi Direktörü Andrew Harker, küresel ticarete ilişkin genel belirsizliğin Türk imalat sanayi ihracatçıları açısından oluşturduğu zorluklar düşünüldüğünde, talep ikliminin nisanda hız keserek de olsa iyileşmeye devam ettiğini görmenin umut verici olduğunu belirtti. Harker, \"Küresel ticaretteki aksamaların önemli ihracat pazarlarını ne ölçüde etkileyeceği, Türk ihracatçılarının önümüzdeki dönem performansında da belirleyici olacak.\" açıklamasında bulundu.", "summary": "Türk imalat sanayii ihracatında, nisanda dış talep koşullarında ılımlı bir iyileşme gözlendi ve PMI verisi 50,8 olarak kaydedildi. Almanya ve Birleşik Krallık gibi önemli ihracat pazarlarında ekonomik aktivite düşüş gösterirken, ABD, İtalya ve Suudi Arabistan gibi pazarlarda büyüme devam etti. Küresel ticaretteki belirsizliklerin etkisiyle, Türk ihracatçılarının performansı önümüzdeki dönemde önemli ölçüde etkilenecek."}
{"text": "Adalı, Beşiktaş'ta bir otelde gerçekleştirilen tanıtım toplantısında başkanlık görevinde 4 aylık bir sürenin geçtiğini anlatarak, \"Mazbatamızı alalı daha 120 gün oldu. Biz göreve geldiğimiz andan itibaren gücümüzü, aklımızı, kaynaklarımızı ve bütün imkanlarımızı Beşiktaş'ımızın hizmetine sunduk. Futboldan başlayarak idari yapıya, gelirlerimize, iletişim konusuna, tesislerimize kadar hepsine tek tek el attık. Hiçbir konuyu es geçmek istemedik. Göreve geldiğimiz günleri hatırlarsanız, yıllardır süregelen iç çekişmelerden yorgun düşmüş bir camia durumundaydık. Hepimiz bir kaos ortamı içindeydik. Sportif ve mali açılardan umutsuz bir ruh halimiz vardı. Marka değeri her geçen gün azalan, kurumsallıktan tamamen uzaklaşmış, itibar kayıplarıyla geçen günler yaşıyorduk.\" diye konuştu. Düzgün bir yapının temellerini atabilmek için gece gündüz çalıştıklarını aktaran siyah-beyazlı kulübün mevcut başkanı ve başkan adayı, \"Popülist söylemlerden uzak durarak sadece işimize konsantre olduk. Özellikle kongre üyelerimizin de atılan bu temellerin çok net farkında olduklarını görüyoruz. Dört ay öncesine kadar devam eden süreçten bugüne gelindiğinde kimse kulüpteki iç çekişmelerin bahsedildiği haberleri okumuyor ve izlemiyor. Profesyoneller arasındaki kavgalar artık kulaklarınıza gelmiyor. Bu kulübün hakları korunuyor mu diye kimse endişelenmiyor. Bunların hiçbirisi artık Beşiktaş'ın gündeminde değil. Bugün Beşiktaş'ta artık yeni projeler konuşuluyor. Finansal bağımsızlık konusu tartışılıyor. Yıllardır artan borçların nasıl sıfırlanacağı üzerine tartışmalar yapılıyor. Beşiktaş haberleri, artık spor medyasının ötesinde ekonomi kanallarına taşınıyor. Taraftarlarımız tekrar saha içi gündemine dönüyor. Tekrar yeni sezon heyecanını ve transfer beklentilerini yaşamaya başlıyor.\" ifadelerini kullandı. Serdal Adalı, siyah-beyazlı kulübün, son dönemde yaşadığı çalkantılı zamanlara geri dönmeyeceğini vurguladı. Adalı, konuşmasını şu sözlerle sürdürdü: \"Camiamızda artık kimse 'Gemi batıyor, limana nasıl yanaştıracağız' sohbetleri yapmıyor. 'Önümüzdeki sene biz nasıl şampiyon oluruz' diye sohbetler ediliyor. Eleştiriler bile bu konuda yapılıyor. Bu dahi umutların tekrar canlanmaya başladığını gösteriyor. Tüm yaşadıklarımızı hatırlarsak, sadece 4 ayda bu noktaya gelebilmemizin önemine dikkat çekmek istiyorum. Camiamızın bunun farkında olması lazım. Bundan sonra o çalkantılı ve kaotik günlere bir daha dönmeyeceğiz. Bu bizim camiamıza sözümüzdür. Bu amaçla sportif, kurumsal ve ekonomik anlamda attığımız çok önemli adımlar var.\" Adalı, Beşiktaş Kulübünün ekonomik bağımsızlığına emin adımlarla ilerlediğini aktardı. Sportif ve mali anlamdaki olumsuz tablonun karşısında ellerinden geleni yaptıklarını belirten Serdal Adalı, \"Özellikle mali konulardaki çalışmalarımızla ekonomik bağımsızlığımıza emin adımlarla ilerliyoruz. Bildiğiniz üzere göreve geldiğimizde 15 milyar lirayı bulan bir borç yükü ve yıllık yaklaşık 50 milyon avro bir faiz gideri önümüzdeydi. 100 milyon avro üzerinde maaş bütçesi olan, buna rağmen yarısı kadar geliri zar zor elde eden bir futbol takımı vardı. Futbol takımımız, yıllardır yanlış geçirilen transfer dönemlerinin de etkisiyle rekabette oldukça gerilere düşmüş durumdaydı. Amatör branşlarda tarihi zararları gösteren tablolar karşımızdaydı. Ama biz bu durumdan hiç korkmadık. 'Beşiktaşlılar pes etmez', 'Bu camia asla vazgeçmez' dedik.\" Adalı, sermaye artışı sürecinin tamamlandığını ve elde edilen gelirle siyah-beyazlı kulübün tarihinde bir seferdeki en yüksek tutarda borç ödemesi yapılacağının altını çizdi. Yönetim kuruluna, tüm yatırımcılara ve Beşiktaş taraftarına teşekkür eden Adalı, şunları kaydetti: \"Sermaye artışı sürecimiz tamamlandı. Beşiktaş'ın tarihindeki en büyük sermaye artışı gerçekleşmiştir. Bu sayede de tarihimizde tek seferdeki en yüksek tutarlı borç ödemesi yapılacaktır. Gerçi son yıllarda yenilerini eklemek dışında kimsenin borç kapatmaya pek vakti olmamıştı ama işte görüyorsunuz ki artık bir şeyler değişmeye başladı. Bizim bu süreçte elde ettiğimiz toplam hasılatımız 1 milyar 433 milyon lira olmuştur. Elde edeceğimiz tüm geliri Bankalar Birliğine yatıracağımızı sizlere daha önce defaatle söylemiştik. Yani elde edilen 1,4 milyar lira tutarındaki hasılatın tamamını borcumuzu azaltmak için kullanacağız. Bu tutar ile Bankalar Birliğine olan borcumuz gibi faiz yükümüz de aynı oranda azalmış olacaktır. Bununla birlikte kulübümüzün BJK AŞ'deki payının sermaye oranı yüzde 51'den yüzde 70 seviyesine yükselmiştir. Yani kulübümüzün elindeki tüm hisselerin değeri 50 milyon avro seviyesinden bugün itibarıyla yaklaşık 150 milyon avroya ulaşmıştır. Hisse oranımızın yükselmesinin uzun vadeli avantajları da ileriki günlerde anlaşılacaktır.\" Serdal Adalı, sermaye artırımı sürecinde siyah-beyazlı iş insanlarının desteğini görememekten dolayı üzüldüğünü aktardı. Bankalar Birliği borcunun tamamen kapanmadığını belirten Adalı, \"Aslında bakarsanız benim de bu süreç sonucunda biraz kırgınlığım var. Ben her şeye rağmen bazı Beşiktaşlı büyüklerimizi bu süreçte yanımızda görmeyi beklerdim. Beşiktaşlı iş insanlarının bu çabamızı desteklemelerini isterdim. Kendilerinden, tam da ihtiyaç duyulan bugünde Beşiktaş'a sahip çıkmalarını beklerdim. Kim bilir belki de önceki dönemlerde yaşanan itibar kayıpları uzakta durmayı tercih etmelerine neden oldu. Belki de son yıllardaki saha sonuçları motivasyonlarını azalttı. Belki de başka nedenlerle yakaladığımız bu büyük fırsata katkı sağlamak istemediler. Ama ben bu kişilerden her şeye rağmen 'Gün, bugündür' demelerini beklerdim. Herhangi bir mazereti ya da kırgınlığı bir kenara bırakmalarını isterdim. Her fırsatta çok sevdiklerini söyledikleri camiaları için gerekeni yapmalarını arzu ederdim. Biz bu kulüp içi siyaseti bugün bırakamayacaksak ne zaman birlik olacağız. Ya da biz ne zaman kenetlenip 'Her şey Beşiktaş için' diyeceğiz.\" ifadelerini kullandı. Sermaye artırımı ile kulübün mali yapısının UEFA Uyum Anlaşması'na uygun hale geldiğini vurgulayan Adalı, \"Öz kaynaklarımız pozitife çevrilmiş ve dolayısıyla UEFA Lisans Kriterleri'ni sağlar hale gelinmiştir. Çok önemli bir nokta da bu sermaye artışı ile Türkiye Futbol Federasyonu Takım Harcama Limitleri konusunda elimiz çok rahatlamıştır. Şimdi bunları söyleyince ekranları başında 'Başkan hemen transferleri indir' diyen genç taraftarlarımızı duyar gibiyim. Ama tabii ki bu demek değildir ki bu limitleri bulduk ve parayı hemen transfere harcayacağız. Biz bu sürecin başında ne dediysek o şekilde ilerleyeceğiz.\" şeklinde konuştu. Adalı, siyah-beyazlı camiaya seslenerek 'birlik ve beraberlik' çağrısında bulundu. İlk günden bugüne her fırsatta camiayı bir araya getirmeye gayret ettiklerini belirten Serdal Adalı, \"Herkesi tek bir amaç uğruna kenetlenmeye davet ediyoruz. Bugün olmadı, ama o günler de elbet gelecektir. Bu camianın önde gelenleri bir yerde mutlaka kendi içlerindeki rekabeti bırakıp, sadece arma uğruna mücadele edecektir. Biz bugün her şeye rağmen önümüze bakmak ve pes etmeden yeni projeler geliştirmek zorundayız. 'Beşiktaşlılar asla vazgeçmez' demiştim. Biz mücadeleye ve çalışmaya devam edeceğiz. Ne yapıp edip Beşiktaş'ımızın finansal özgürlüğüne ve borçsuz günlerine doğru ilerleyeceğiz.\" ifadelerini kullandı. Serdal Adalı, İstanbul Havalimanı yakınlarında yer alan ve yaklaşık 100 dönüm civarındaki bir arazinin siyah-beyazlı kulübe tahsisi için çok önemli bir yol katedildiğini söyledi. Altyapılara önem verdiğini vurgulayan Adalı, şu değerlendirmelerde bulundu: \"Yaptığımız yoğun görüşmeler sonunda, İstanbul Havalimanı yakınlarında yer alan ve yaklaşık 100 dönüm civarındaki bir arazinin kulübümüze tahsisi için çok önemli bir yol katetmiş bulunuyoruz. Bu arazinin özellikle futbol altyapımızın ihtiyaçları doğrultusunda kullanılması da bu nedenle bizzat benim için çok büyük bir önem taşıyor. Bu arazinin tarafımıza tahsisi halinde altyapıyla ilgili tesis ve antrenman sahalarının yapımına hemen başlamayı planlıyoruz. Beşiktaş futbol altyapısının her yaş kategorisinde Avrupa standartlarının dahi üzerinde olması gerekiyor. En iyi futbolcular, doğru organizasyon içerisinde ve iyi çalışma koşullarında yetişir. Bununla birlikte; arazi üzerinde sportif ihtiyaçlarımız için kullanacağımız bölümlerin dışında kalan kısmı da azımsanmayacak ölçüde gelir getirecek projeler için kullanmayı planlıyoruz. İstanbul'un 5 ilçesinde ve İzmir'de farklı tesislerin kulübümüze tahsisi için görüşmelerimiz sürüyor. Herkes bilsin ki kısmet olursa bu tesisler, kendi logomuz altında kulübümüzün sportif ve mali ihtiyaçları doğrultusunda hizmet vereceklerdir.\" Beşiktaş ilçesinin Dikilitaş mahallesinde bulunan 15 dönüm taşınmaz için Emlak Konut ile proje geliştirme anlaşmasına imza attıklarını hatırlatan Adalı, \"Bu, Beşiktaş'ımızın son yıllarda imzalamış olduğu en önemli gelir getirici anlaşmadır. Ayrıca bu arazimizin hemen yanında bulunan 5 dönüm büyüklükteki tahsisli alanlarımız da projeye dahil edilecektir. Yani yaklaşık 20 dönüm üzerine yapılacak bu projeden 200 milyon avro civarında gelir elde etmeyi planlıyoruz. Bu projeden elde edilecek gelirin önemli bir kısmını borçlarımızın kapatılmasında kullanacağız.\" dedi. Başkan Serdal Adalı, futbol için en iyi organizasyonu ve en başarılı takımı oluşturmak için çabaladıklarını aktardı. Tek hedeflerini sürdürülebilir bir şekilde başarılı olabilmek olarak ifade eden Adalı, \"Tek hayalimiz futbol başta olmak üzere sahaya çıktığımız her branşta şampiyonluklar ve zaferler. Bu yüzden her anımız futbol takımımızı düşünerek; 'En iyi organizasyonu ve en başarılı takımı nasıl kurarız' diye çalışarak geçiyor. Teknik kadromuz ve scouting ekibimizle önümüzdeki sezon için gereken adımları atıyoruz. Son yıllarda geçirilen plansız transfer dönemlerinin, yanlış yapılan takım kurgularının ve yüklenilen maddi sorumlulukların izlerini silmek öyle kolay olmuyor. Özellikle takım içi mali dengelere de azami ölçüde dikkat edeceğiz. Artık özlediğimiz, beklediğimiz başarılı günlerin gelmesi için biz çok çalışıyoruz. Biz, artık sürdürülebilir başarılara ulaşan bir futbol takımı hedefliyoruz.\" diye konuştu. Başkan Adalı, siyah-beyazlı futbol takımının gelecek sezondan itibaren Türk oyuncular, deneyimli Avrupa seviyesindeki oyuncular ve uluslararası yetenekler olmak üzere 3 temel üzerinde kurulacağını açıkladı. Beşiktaş Kulübü için saha içinde olduğu kadar maddi olarak da fırsatlar barındıran transferlerin olacağını belirten Adalı, \"Önümüzdeki sezondan itibaren Beşiktaş takım planlaması Türk oyuncular, deneyimli Avrupa seviyesi oyuncular ve uluslararası yetenekler olmak üzere 3 temel üzerinde kurulacak. Biz bu doğrultuda, Türk oyuncularla ilgili kararlarımızı verirken 2 noktaya odaklanıyoruz. Kadromuzda yer alacak Türk oyuncuları 2 gruba ayırıyoruz. İlk grup tecrübeli ve takımın taşıyıcı oyuncuları olacak. İkinci grubun ise altyapımızdan yetişen ya da scout ekibimiz tarafından keşfedilen genç oyuncular olmasını önemsiyoruz. Yabancı oyuncuları seçerken de ihtiyacımızın 'deneyimli Avrupa seviyesi oyuncular' olduğunu düşünüyoruz. Bu grupta sayabileceğimiz oyunculardan; takımımıza sahada liderlik etmelerini, takım kurgusu içerisinde önemli roller üstlenmelerini ve gençlere yol göstermelerini bekliyoruz. Belirli bir kariyere sahip olan ve saha içinde pes etmeyen karakterdeki oyuncular takımın geri kalanı üzerinde her zaman bir lokomotif etkisi gösterir. Tabii ki bir de uluslararası düzeyde yeteneğe sahip olan oyuncu grubu var. Bunlar potansiyelleri olan ve yükselen yıldız adayları olarak değerlendirdiğimiz grup. Geçtiğimiz devre arası yapılan transferlerimizi bu grupta düşünebilirsiniz.\" diyerek konuşmasını tamamladı. Beşiktaş Kulübünün mevcut başkanı ve başkan adayı Serdal Adalı, Rio Ave'de kiralık forma giyen Demir Ege Tıknaz için Portekiz ekibinin satın alma opsiyonunu kullanacağını söyledi. Adalı, \"Rio Ave, Demir Ege Tıknaz'ın opsiyonunu kullanacak. Başka bir takıma satış için anlaşmışlar.\" dedi. Bellona Kayserispor'da kiralık olarak oynayan Kartal Kayra Yılmaz'ı siyah-beyazlı ekibin Norveçli çalıştırıcısı Ole Gunnar Solskjaer'in gelecek sezon takımda görmek istediğini aktaran Adalı, İngiliz futbolcu Alex Oxlade-Chamberlain için teklifler beklediğini belirtti. Başkan Adalı, bu sezon gösterdiği performansla ön plana çıkan Portekizli orta saha oyuncusu Gedson Fernandes'in yüzde 50 haklarını almadan oyuncunun satışına müsaade etmeyeceğini anlattı. Adalı, devre arasında takıma katılan Keny Arroyo'nun transferinde Brezilya temsilcisi Santos ile rekabet ettiklerini, oyuncuya kulübün yine talip olduğunu vurguladı. Serdal Adalı'nın yönetim kurulu listesinde Hakan Daltaban, Murat Kılıç, Kaan Kasacı, Uğur Fora, A. Orhan Özalp, Toygun Batallı, Çağatay Abraş, Özkan Arseven, Merve Öztopaloğlu, Mehmet Sarımermer, Aykan Aydın, Aykut Torunoğulları, Turgut Koç, Esra Sayın ve İbrahim Şafak Sağlam yer alıyor. Tanıtım toplantısı, toplu fotoğraf çekiminin ardından sona erdi.", "summary": "Beşiktaş Başkanı Serdal Adalı, kulübün son 4 aylık süreçte önemli adımlar attığını ve ekonomik bağımsızlık için borç ödemeleri yapıldığını belirtti. Gelecek sezonda Türk oyuncular, deneyimli Avrupa oyuncuları ve uluslararası yeteneklerden oluşan bir kadro planladıklarını, ayrıca altyapı için önemli yatırımlar yapılacağını açıkladı."}
{"text": "Başakşehir Fatih Terim Stadı'nda oynanacak müsabaka, saat 20.00'de başlayacak. Ligde oynadığı 32 maçta 23 galibiyet, 6 beraberlik ve 3 yenilgi sonucunda 75 puan toplayan sarı-lacivertli takım, ikinci sırada bulunuyor. Süper Lig'deki son maçında evinde Beşiktaş'a 1-0 yenilen Fenerbahçe, lider Galatasaray'ın 8 puan gerisinde kalarak şampiyonluk yarışından uzaklaştı. Fenerbahçe'de 3 futbolcu, RAMS Başakşehir maçında forma giyemeyecek. Tedavilerine devam edilen Allan Saint-Maximin ve Mert Hakan Yandaş ile sarı kart cezalısı Çağlar Söyüncü, RAMS Başakşehir maçında görev yapamayacak. Sakatlığını atlatan ve takımla çalışan Sofyan Amrabat ise görev verilmesi durumunda maçta oynayacak. Bu sezon rakip sahalarda bir kez mağlup olan Fenerbahçe, deplasmanda oynadığı son 8 karşılaşmada yenilmedi. Sarı-lacivertli ekip bu periyotta ikas Eyüpspor ve Galatasaray ile berabere kalırken, TÜMOSAN Konyaspor, Adana Demirspor, Corendon Alanyaspor, Sipay Bodrum FK, Net Global Sivasspor ve Gaziantep FK maçlarından ise üçer puanla ayrıldı. Ligde son 6 maçta 5 galibiyet alan ve 1 yenilgi yaşayan RAMS Başakşehir, 51 puanla 5. sırada yer alıyor. Avrupa kupalarına katılım için mücadele eden RAMS Başakşehir, Fenerbahçe'yi yenerek haftayı kayıpsız geçmeyi hedefliyor. Turuncu-lacivertli ekipte, Fenerbahçe maçı öncesinde Ousseynou Ba'nın sakatlığı bulunuyor. RAMS Başakşehir'de savunma oyuncusu Ousseynou Ba'nın sakatlığı nedeniyle mücadelede forma giymesi beklenmiyor. Turuncu-lacivertli takımda dört oyuncu sarı kart ceza sınırında bulunuyor. RAMS Başakşehir'de Deniz Türüç, Muhammed Şengezer, Philippe Keny ve Hamza Güreler, Fenerbahçe karşısında sarı kart görmeleri durumunda cezalı duruma düşecek. Söz konusu dört oyuncu, cezalı duruma düşmesi halinde ligin 36. haftasında oynanacak Kasımpaşa maçında forma giyemeyecek.", "summary": "Fenerbahçe, Başakşehir Fatih Terim Stadı'nda RAMS Başakşehir ile karşılaşacak. Fenerbahçe, 3 oyuncusunun eksikliğiyle maça çıkacak ve lider Galatasaray'ın 8 puan gerisinde şampiyonluk yarışından uzaklaştı. RAMS Başakşehir ise Fenerbahçe'yi yenerek Avrupa kupalarına katılım için mücadelesine devam etmeyi hedefliyor."}
{"text": "Türkiye Okçuluk Federasyonunun açıklamasına göre, Begüm Yuva, Emine Rabia Oğuz ve Hazal Burun'dan oluşan milli takım, üçüncülük müsabakasında Birleşik Krallık ile karşılaştı. 229-229 biten karşılaşmayı beraberlik atışları sonucu kazanan milliler, bronz madalya elde etti. Türkiye'nin 15 sporcuyla katıldığı organizasyon, 11 Mayıs Pazar günü sona erecek.", "summary": "Türkiye Okçuluk Milli Takımı, Birleşik Krallık ile oynadığı üçüncülük maçını 229-229'luk eşitlikle tamamladı ve beraberlik atışları sonucu bronz madalya kazandı. Organizasyon, 11 Mayıs Pazar günü sona erecek."}
{"text": "Antalya'da dün başlayan BNP Paribas Dünya Takım Kupası ve tekerlekli sandalye tenisine dair AA muhabirine açıklamalarda bulunan Şafak Müderrisgil, federasyon olarak ITF Tekerlekli Sandalye Tenis takviminin en prestijli turnuvasına ev sahipliği yaptıkları için çok gururlu olduklarını dile getirdi. \"Bu dünya şampiyonasına son beş yıldır ev sahipliği yapıyoruz.\" diyen Müderrisgil, sözlerini şöyle sürdürdü: \"Biz de hem erkek hem de kadın A Milli Takım'ları ile Quad A Milli Takımları'mızla katılıyoruz. Mart ayında gerçekleşen Avrupa elemeleri yine burada olmuştu. Kadın A Milli Takımı'mız ikinci olarak tamamlamıştı. Geçen sene dünya ikincisi olan Quad A Milli Takımı'mız bu şampiyonaya doğrudan katılıyor. Erkek ve Kadın A Milli Takımları'mız ev sahibi konumunda olduğumuz için 'wild card'la katılıyorlar. Tekerlekli sandalye tenisinde Paris Olimpiyatları'nda çok güzel başarılar elde etmiştik. Ahmet Kaplan, olimpiyat dördüncüsü olarak tamamlamıştı. Uğur Altınel, on dördüncü olarak tamamlamıştı. Fakat onlar bu şampiyonada ne yazık ki sakatlıkları nedeniyle aramızda değiller. Ancak takımımız hazır. En iyi şekilde ülkemizi temsil edecekler. Kendilerine başarılar diliyorum.\" Tekerlekli sandalye tenisinin, gelecek hedefleri arasında önemli bir yere sahip olduğunun altını çizen Müderrisgil, \"Tekerlekli sandalye tenisi, Ağustos 2023'te Türkiye Tenis Federasyonuna bağlandı. O bir yıllık dönemden sonra Kasım 2024'te biz yeni yönetim olarak bayrağı devraldık. Aslında bir rekabet avantajımız olduğunu düşünüyoruz. Türkiye'nin nüfusunun yüzde 15'inin engellilerden oluştuğunu düşünürsek aslında bu alanda ülkemizde çok yol kat edebilecek bir kapasite var. Bu kapasiteyi harekete geçirmek istiyoruz. Bize milli sporcularımız, eşit fırsat verildiğinde neler yapılabildiğini gösteriyor. Zeliha Aksak, son beş yıldır oynuyor ve dünya çapında başarılara imza atmış durumda. Ahmet Kaplan, zannediyorum son 6-7 yıldır tenis oynamakta ve olimpiyat dördüncüsü, Quad Milli Takımı'mız dünya ikincisi. Bunlar çok güzel başarılar ve bize aslında göz kırpan bir potansiyel. Federasyon olarak bu potansiyeli en iyi şekilde değerlendirmeyi düşünüyoruz.\" diye konuştu. Dünya Takım Turnuvası gibi organizasyonların ardındaki stratejilerin çok önemli olduğunu aktaran Şafak Müderrisgil, \"Federasyon olarak ve Türkiye olarak kapsayıcılığı ön plana almış durumdayız. Tekerlekli sandalye tenisinde ya da paralimpik alanlarda da bu konuyu ne kadar önemsediğimizi göstermiş oluyoruz. Kapsayıcılık, burada anahtar kelime. Eşit fırsatlar verildiğinde engellilerin de ne yapabileceğini görmek. Önemli bir turnuvaya ev sahipliği yapıyoruz. Düşünün ki 20 ülkeden katılım var, 44 takım burada mücadele ediyor. Bu konunun altını çizmeye aslında gelmişler. İsteyen herkesin spor yapabildiğini göstermek, spor kültürünün yaygınlaşmasını sağlamak için tabii ki bu turnuvalar çok önemli. Diğer taraftan tabii ki tenis turizmi açısından da önemli. Böylesine uluslararası spor organizasyonlarının ülkemizde gerçekleştiriliyor olması tenis turizmimiz açısından çok önemli bir katma değere sahip. Ülkemizi tanıtmak, kültürümüzü tanıtmak açısından da ayrı bir vesile. Ayrı bir kaldıraç etkisi var.\" değerlendirmesinde bulundu.", "summary": "Antalya'da düzenlenen BNP Paribas Dünya Takım Kupası ve Tekerlekli Sandalye Tenisi turnuvasında, Türkiye'nin ev sahipliği yapmaktan gurur duyduğunu belirten Şafak Müderrisgil, bu şampiyonanın Türkiye için önemli bir adım olduğunu vurguladı. Tekerlekli sandalye tenisinin gelişimine odaklanan Müderrisgil, engelliler için fırsat eşitliği sağlanarak büyük başarılar elde edilebileceğini ve bu turnuvanın tenis turizmi için de önemli bir katkı sağladığını söyledi."}
{"text": "Türkiye Futbol Federasyonundan yapılan açıklamaya göre, Gaziantep Stadı'nda saat 20.45'te başlayacak maçın biletleri passo.com.tr adresinden ve Passo Mobil Uygulama'dan satın alınabilecek. Bilet satış kuralları ile ilgili tüm detaylar passo.com.tr adresinde yer alacak.", "summary": "Gaziantep Stadı'nda saat 20.45'te başlayacak maçın biletleri passo.com.tr ve Passo Mobil Uygulama üzerinden satılacak. Bilet satış kurallarıyla ilgili detaylar ise passo.com.tr adresinde bulunabilecek."}
{"text": "Galatasaray Kulübü, 2025-26 futbol sezonu kombine bilet genel satışının 12 Mayıs Pazartesi günü başlayacağını duyurdu. Sarı-kırmızılı kulübün açıklamasında GSPara kart sahibi taraftarların, 12 Mayıs Pazartesi günü saat 14.00'te öncelikli satış hakkına sahip olacağı belirtildi. Açıklamada Galatasaray logolu passolig kart sahiplerinin 13 Mayıs Salı günü saat 14.00 itibariyle kombine kart alımı yapabileceği vurgulandı. Sarı-kırmızılı kulübün açıkladığı kombine fiyatları şu şekilde: Kale arkası üst tribün: 24 bin lira Kale arkası tribün: 26 bin lira Doğu ve Batı üst tribün: 53 bin lira Doğu ve Batı alt tribün: 60 bin lira Sahayı daha yakın yerden gören tribünler ise 80 bin lira, 90 bin lira, 115 bin lira, 140 bin lira ve 180 bin lira arasında değişen fiyatlarla satışa sunulacak.", "summary": "Galatasaray, 2025-26 futbol sezonu kombine bilet satışını 12 Mayıs Pazartesi günü başlatacak. GSPara kart sahipleri saat 14.00'te öncelikli satış yaparken, Galatasaray logolu passolig kart sahipleri 13 Mayıs'ta kombine alabilecek. Kombine fiyatları 24 bin lira ile 180 bin lira arasında değişiyor."}
{"text": "UEFA Konferans Ligi'nde yarı final rövanş karşılaşmaları yarın yapılacak. Avrupa futbolunun kulüp düzeyindeki üç numaralı organizasyonunun yarı finalinde karşılaşmalar, yarın TSİ 22.00'de başlayacak. İngiltere ekibi Chelsea, ilk maçta deplasmanda İsveç temsilcisi Djurgarden'i 4-1 yendi. İlk maçı farklı kazanan Chelsea, bu sonuçla rövanş öncesi büyük avantaj elde etti. İspanya'nın Real Betis ise ilk maçta sahasında İtalya ekibi Fiorentina'yı 2-1 mağlup etti. Turnuvada final müsabakası, 28 Mayıs'ta Polonya'nın Wroclaw şehrinde oynanacak.​​​​​​", "summary": "UEFA Konferans Ligi yarı final rövanşları yarın TSİ 22.00'de başlayacak. Chelsea, Djurgarden karşısında 4-1'lik galibiyetle büyük avantaj elde ederken, Real Betis sahasında Fiorentina'yı 2-1 mağlup etti. Final ise 28 Mayıs'ta Polonya'nın Wroclaw şehrinde oynanacak."}
{"text": "İstanbul'un üç büyük ekibi Galatasaray, Fenerbahçe ve Beşiktaş'a karşı oynadığı maçlarda son galibiyetini, 4 Kasım 2023'te sarı-lacivertli takımı deplasmanda 3-2 mağlup ederek alan Karadeniz ekibi, daha sonra 3 puan sevinci yaşayamadı. Söz konusu rakipleriyle oynadığı son 8 müsabakadan 7 yenilgi ve 1 beraberlikle ayrılan Trabzonspor, galibiyet sevinci yaşayamadı. Trabzonspor, üç büyük rakibinden Fenerbahçe karşısında İstanbul'da aldığı 3-2'lik galibiyetin ardından geçen sezon sahasında Galatasaray'a 5-1, deplasmanda Beşiktaş'a 2-0, evinde Fenerbahçe'ye 3-2 mağlup oldu. Bordo-mavililer, bu sezon ise sahasında Beşiktaş ile 1-1 berabere kalırken, Fenerbahçe'ye 3-2 yenildi. Trabzonspor, İstanbul'da oynadığı maçlarda ise Galatasaray'a 4-3, Beşiktaş'a 2-1, Fenerbahçe'ye 4-1 kaybetti. Trabzonspor, teknik direktör Şenol Güneş yönetiminde üç büyük rakibine karşı bu sezon oynadığı 4 karşılaşmada galibiyet elde edemedi. Bordo-mavililer, bu maçlarda bir beraberlik ve 3 mağlubiyet yaşadı. Güneş yönetimindeki müsabakalarda evinde 1-1 berabere kaldığı Beşiktaş'a deplasmanda 2-1 yenilen Trabzonspor, sahasında Fenerbahçe'ye 3-2, dış sahada Galatasaray'a 4-3 mağlup oldu. Trabzonspor, teknik direktör Fatih Tekke yönetiminde üç büyük rakibi karşısındaki ilk maçında sahadan farklı yenilgi ile ayrıldı. Bordo-mavililer, Tekke yönetiminde Fenerbahçe ile deplasmanda oynadığı karşılaşmada 4-1'lik skorla kaybetti.", "summary": "Trabzonspor, İstanbul'un üç büyük ekibi karşısında son galibiyetini 4 Kasım 2023'te Fenerbahçe'yi 3-2 yenerek elde etti, ancak ardından oynadığı 8 maçta 7 yenilgi ve 1 beraberlik aldı. Teknik direktör Şenol Güneş yönetiminde bu sezon üç büyük takıma karşı 4 maçta galip gelemeyen bordo-mavililer, Fatih Tekke yönetimindeki ilk maçında Fenerbahçe'ye 4-1 yenildi."}
{"text": "Sporculuk hayatlarında önemli derecelere imza atan Sayan çifti, aktif sporculuk hayatlarının ardından milli takım antrenörü olarak sporcu yetiştirmeye başladı. Çok sayıda madalyası bulunan ve ay-yıldızlı forma altında şampiyonluklar kazanan oğulları Yunus Emre de anne ve babasının yolundan giderek milli takımda antrenör olarak görev almayı başardı. Sayan ailesinin en büyük hedefi ise 9 yaşındaki çocukları Zişan ile olimpiyat şampiyonluğu yaşayarak evlerindeki eksik madalyayı tamamlamak. Dünya şampiyonluğu, olimpiyat üçüncülüğü ve Avrupa şampiyonluğu dereceleri bulunan anne Arzu Tan Sayan, AA muhabirine, başarılı sporculuk hayatının ardından antrenör olarak şampiyon sporcular yetiştirdiğini söyledi. Aile olarak Türkiye'yi en iyi şekilde temsil ettiklerini belirten Sayan, \"İyi ki de oğlumu yetiştirmişim, onu tekvandocu yapmışım. Yaşlanıyoruz ve oğlumuza bayrağımızı teslim edeceğiz. İnanıyorum o da şampiyonlar yetiştirecek ve bu gururu yaşatmaya devam edecektir.\" dedi. Sporculuğu ve antrenörlüğü zirvede yaptığı oğullarının da aynı yolu tercih ettiği için mutlu olduğunu dile getiren Sayan, şunları kaydetti: \"Bayrağımız hep göklerde olmalı. Onun için çok çalışıp fedakarlık yapmamız gerekir. En güzeli de yaptığın işte zirvede olmak ve insanlara dokunmak. Oğlumuz bu sene milli antrenör oldu ve ülkemizi temsil ediyor. Gurur verici. Evladımızın da aynı yolda ve aynı istikamette ilerlemesi doğru yolda olduğumuzu gösteriyor. Şimdi bir kızım var. Ailede tüm madalyalar var ama olimpiyat şampiyonu yok. Kızım Zişan'ın 3 antrenör kafa kafaya verip olimpiyat şampiyonu olması için mücadele vereceğiz.\" Avrupa şampiyonu baba Yavuz Sayan da altyapılardan alıp yetiştirdiklerini çocuklardan birinin de oğulları olduğunu ifade etti. Oğullarının da başarılarla dolu sporculuk geçmişinin ardından milli takımda antrenör olarak görev aldığını anlatan Sayan, \"Ailemizdeki sporculuk ve antrenörlük kariyerine oğlumuzu da ekledik. Bu duygu anlatılmaz. Baba ve antrenör olarak çok gururluyum. Bu sene Yunus Emre, Türkiye Tekvando Federasyonunun dikkatini çekerek milli takım antrenörlüğü görevine getirildi. Şampiyon yetiştiriyorsun, zaman geliyor antrenör oluyor. Ondan sonra da Türkiye'yi temsil edecek sporcular yetiştiriyor.\" diye konuştu. Yunus Emre Sayan ise yaklaşık 15 yıl tekvandoyla uğraştığını, 2 kez Avrupa şampiyonluğu, 1 dünya ikinciliği, 9 kez de Türkiye şampiyonluğu olduğunu belirtti. İncesu ilçesinde beden eğitim öğretmeni olarak görev yaptığını kaydeden Sayan, şunları söyledi: \"Sporcu ailede doğup büyümek çok zor bir durum. Annem dünya şampiyonu, olimpiyat üçüncüsü, babam Avrupa şampiyonu. Ufak bir hatada gözlerine battığınız için işin en mükemmelini yapmaya çalışıyorsunuz. Ben de onların yolundan ilerleyerek öğrendiklerimi ve kendime kattığım yenilikleri birleştirip sporcularıma katkı sağlıyorum. Bu sene Antalya'da düzenlenen 12. Uluslararası Türkiye Açık Tekvando Turnuvası'nda milli takım antrenörü olarak görev aldım, onun gururunu yaşıyorum. Bir evde 3 milli antrenör ve aynı zamanda 3 milli sporcu. Aile içiresinde bunu nasıl başardıysak, yetiştirdiğimiz sporculara da bu gururu yaşatmak istiyoruz.\"", "summary": "Sayan ailesi, başarılı sporculuk kariyerlerinin ardından antrenörlük yaparak sporcu yetiştirmeye devam ediyor. Anne Arzu Tan Sayan ve baba Yavuz Sayan, çocukları Yunus Emre'nin de milli takım antrenörü olarak başarılı bir kariyer yapmasından gurur duyuyor. Ailenin en büyük hedefi ise 9 yaşındaki Zişan’ı olimpiyat şampiyonu yaparak evlerindeki eksik madalyayı tamamlamak. Ailede üç milli antrenör ve sporcu bulunuyor, bu başarıyı başkalarına da yaşatmak istiyorlar."}
{"text": "Yunanistan'ın başkenti Atina'da bulunan SUNEL Arena'daki organizasyonda Galatasaray'ın yanı sıra, ev sahibi ülkeden AEK ve İspanyol temsilcileri La Laguna Tenerife ile Unicaja Malaga mücadele edecek. İlk maçta Galatasaray, TSİ 18.00'de La Laguna Tenerife ile karşı karşıya gelecek. Günün ikinci mücadelesinde de AEK ile Unicaja Malaga, TSİ 21.00'de finale çıkmak için kozlarını paylaşacak. Organizasyonun ilk gününde rakiplerine üstünlük kuran takımlar, finale yükselecek. Sahadan mağlup ayrılan ekipler ise üçüncülük müsabakasına çıkacak. Final ve üçüncülük maçları, 11 Mayıs Pazar günü yapılacak. Basketbol Şampiyonlar Ligi Dörtlü Final'in maç programı şöyle: 18.00 La Laguna Tenerife (İspanya)-Galatasaray 21.00 AEK (Yunanistan)-Unicaja Malaga (İspanya) 17.00 Üçüncülük müsabakası 20.00 Final maçı Galatasaray, Basketbol Şampiyonlar Ligi'nde La Laguna Tenerife ile 3. kez karşı karşıya gelecek. Sarı-kırmızılı ekip, 2020-21 sezonunda İspanyol ekibine karşı 2 kez maça çıktı. \"Cimbom\" söz konusu iki karşılaşmada rakibine deplasmanda 85-72 ve iç sahada 104-89 mağlup oldu. Dörtlü finalin ikinci maçında mücadele edecek AEK ile Unicaja Malaga, Basketbol Şampiyonlar Ligi'nde 3. kez birbirlerine rakip olacak. Unicaja Malaga, 2022-23 sezonunda 2 kez karşılaştığı AEK'i deplasmanda 75-65, iç sahada da 88-66 mağlup etti. Basketbol Şampiyonlar Ligi'nde geçen sezon finale yükselen Unicaja Malaga ile La Laguna Tenerife, dörtlü finalde yer alacak. 2023-24 sezonu dörtlü final ilk maçında rakiplerini mağlup eden İspanyol ekipleri, finalde birbirleriyle eşleşti. Unicaja Malaga, söz konusu finalde de rakibini 80-75 mağlup ederek organizasyondaki ilk şampiyonluğuna ulaştı. Dörtlü finalde yer alan takımlar arasında sadece Galatasaray'ın şampiyonluğu bulunmuyor. Sarı-kırmızılıların dörtlü finaldeki rakibi İspanya'dan La Laguna Tenerife'nin 2016-17 ve 2021-22 sezonlarında olmak üzere 2 şampiyonluğu var. Ev sahibi ülkeden AEK ise 2017-18 sezonunda ülkesinde oynanan finalde kupayı müzesine götürmeyi başardı. Bir diğer İspanya temsilcisi Unicaja Malaga da geçen sezon tek şampiyonluğuna ulaştı. Basketbol Şampiyonlar Ligi tarihinde ilk kez dörtlü finale kalan Galatasaray ise bu organizasyonda henüz şampiyon olamadı.", "summary": "Galatasaray, Basketbol Şampiyonlar Ligi Dörtlü Finali'nde La Laguna Tenerife ile saat 18.00'de, AEK ile Unicaja Malaga ise saat 21.00'de karşılaşacak. Maçları kazanan takımlar finale yükselirken, kaybedenler üçüncülük için mücadele edecek. Galatasaray, bu turnuvada ilk kez dörtlü finale çıkarken, La Laguna Tenerife'nin 2, AEK'nin 1 ve Unicaja Malaga'nın ise 1 şampiyonluğu bulunuyor."}
{"text": "Sarı-kırmızılı ekip, Süper Lig'in 35. haftasında 10 Mayıs Cumartesi günü deplasmanda Trabzonspor ile karşılaşacak. \"Cimbom\" haftaya en yakın takipçisi Fenerbahçe'nin 8 puan önünde girdi. 9 Mayıs Cuma günü RAMS Başakşehir'e konuk olacak sarı-lacivertliler, yenilmesi durumunda beraberlik, berabere kalması halinde ise galibiyet Galatasaray'ı şampiyon yapacak. Önemli bir avantajı elinde bulunduran Galatasaray, lider olarak girdiği son haftalarda şampiyonluk kaybetmemesiyle biliniyor. Sarı-kırmızılı ekibin şu anda kadrosunda bulunan ve Süper Lig'de süre alan 27 futbolcudan 21'i kariyerlerinde daha önce bir lig organizasyonunda şampiyonluk gördü. Şampiyonluk tecrübesi olan bu futbolcular, Galatasaray'ı bu sezon ligde başarıya taşıdı. Uruguaylı kaleci Fernando Muslera, mutlu sona ulaşılması durumunda sarı-kırmızılı takımdaki 8. şampiyonluğunu yaşayacak. Galatasaray'a 2011'de gelen ve takımla 14. sezonunu yaşayan tecrübeli file bekçisi, 2011-2012, 2012-2013, 2014-2015, 2017-2018, 2018-2019, 2022-2023 ve 2023-2024 sezonlarında Süper Lig'de ipi önde göğüsleyen takımın parçası oldu. Galatasaray'ın mevcut kadrosunda en fazla şampiyonluk yaşayan futbolcu Fernando Muslera oldu. Tecrübeli file bekçisi, tamamı Süper Lig'de olmak üzere 7 kez ligde mutlu sona ulaştı. Muslera'yı Juventus ile İtalya, Real Madrid ile İspanya liglerinde ikişer kez şampiyonluk gören Alvaro Morata izledi. Yunus Akgün tamamı Galatasaray'da, Lucas Torreira ise 2'si Galatasaray, 1'i de Atletico Madrid'de olmak üzere 3 kez lig şampiyonluğuna uzandı. \"Cimbom\"da Dries Mertens, Abdülkerim Bardakcı, Barış Alper Yılmaz, Kaan Ayhan ile Berkan Kutlu ikişer, Davinson Sanchez, Günay Güvenç, Kerem Demirbay, Metehan Baltacı, Yusuf Demir, Efe Akman ve Eyüp Aydın ise birer kez sarı-kırmızılı formayla Süper Lig şampiyonluğu gördü. Ayrıca Davinson Sanchez, Kolombiya temsilcisi Atletico Nacional, Günay Güvenç ise Türkiye'de Beşiktaş ile birer kez kupa kaldırdı. Mario Lemina Juventus'ta bulunduğu dönemde İtalya Ligi'nde, Elias Jelert ise Kopenhag'da oynarken Danimarka Ligi'nde ikişer, Victor Osimhen, Napoli ile İtalya Ligi'nde, Carlos Cuesta, Atletico Nacional formasıyla Kolombiya Ligi'nde, Roland Sallai, APOEL formasıyla Güney Kıbrıs Rum Yönetimi'nde birer kez şampiyonluk sevinci yaşadı. Galatasaray kadrosunda sadece 6 futbolcu, ilk kez en üst lig düzeyinde şampiyonluk tecrübesi yaşayacak. Brezilyalı orta saha oyuncusu Gabriel Sara, Senegalli sol bek Ismail Jakobs, milli futbolcu Eren Elmalı, Polonyalı sağ bek Przemyslaw Frankowski, milli hücum oyuncusu Ahmed Kutucu ve genç kanat oyuncusu Berat Luş, ilk kez şampiyonluk apoleti takacak.", "summary": "Galatasaray, Süper Lig'in 35. haftasında 10 Mayıs'ta Trabzonspor ile karşılaşacak ve Fenerbahçe'nin RAMS Başakşehir karşısında mağlup olması durumunda şampiyonluğunu ilan edebilir. Sarı-kırmızılı ekip, kadrosunda 21 şampiyonluk tecrübesi bulunan futbolcuya sahip ve Fernando Muslera, 8. şampiyonluğunu kazanma şansı bulacak. Galatasaray kadrosunda yalnızca 6 futbolcu, ilk kez şampiyonluk yaşama fırsatı elde edecek."}
{"text": "Organizasyonun çeyrek final serisinde İtalya'nın Pallacanestro Reggiana takımını 2-0 ile geçen Unicaja Malaga, 9-11 Mayıs'ta Yunanistan'ın başkenti Atina'da düzenlenecek Basketbol Şampiyonlar Ligi Dörtlü Final'de Galatasaray'ın yanı sıra AEK ve La Laguna Tenerife ile şampiyonluk mücadelesi verecek. Basketbol Şampiyonlar Ligi'nde 2 kez son 4 takım arasına kalan Unicaja Malaga, organizasyondaki ilk dörtlü final deneyimini 2022-23 sezonunda yaşadı. Söz konusu dönemdeki dörtlü finalin ilk maçında Almanya temsilcisi Telekom Baskets Bonn'a 69-67 yenilen İspanyol ekibi, üçüncülük maçında da ülkesinin takımlarından La Laguna Tenerife'ye 84-79 mağlup oldu. Geçen sezonun dörtlü final ilk maçında ise İspanya'dan UCAM Murcia'yı 80-74 yenen Unicaja Malaga, finalde de La Laguna Tenerife'yi 80-75 mağlup ederek organizasyonda şampiyonluğa ulaştı. Unicaja Malaga, Basketbol Şampiyonlar Ligi'nin en iyi hücum yapan takımı konumunda yer alıyor. Sezon başından beri Şampiyonlar Ligi'nde 14 karşılaşmaya çıkan İspanya ekibi, maç başına 94,4 sayı ortalaması yakalayarak bu alanda organizasyonun en iyi takımı olmayı başardı. İspanya ekibi, bu sezon mücadele ettiği iki Şampiyonlar Ligi grubunu da en üst sırada tamamladı. İlk olarak normal sezonda Aliağa Petkimspor, Belçika'dan Filou Oostende ve Polonya'dan King Szczecin ile B Grubu'nda yer alan Unicaja Malaga, namağlup bir şekilde gruptan lider çıkarak son 16 turuna yükseldi. Son 16 turunda ise Galatasaray, Litvanya ekibi Rytas Vilnius ve Manisa Basket ile J Grubu'nda mücadele eden İspanya temsilcisi, 5 galibiyetle de bu grubu da en üst sırada tamamladı. Unicaja Malaga, bu sezon Şampiyonlar Ligi'nde sadece bir kez mağlup oldu. Son 16 turunda Galatasaray ile J Grubu'nda yer alan Unicaja Malaga, deplasmanda sarı-kırmızılılara 86-84 mağlup olarak bu sezon organizasyondaki tek yenilgisini yaşadı. ABD'li guard Tyson Carter, bu sezon Unicaja Malaga'nın maç başına en fazla sayı atan oyuncusu oldu. Carter, bu sezon 14 karşılaşmada 13,3 sayı, 1,8 ribaunt ve 4,5 asist ortalamaları yakaladı. 27 yaşındaki oyuncu, maç başına yakaladığı 13,9 verimlilik puanıyla da bu alanda takımının en iyi 2. oyuncusu oldu. Başantrenör Ibon Navarro yönetimindeki Unicaja Malaga'nın kadrosunda şu oyuncular bulunuyor: Tyson Perez, Jonathan Barreiro, Alberto Diaz, Miguel Martinez, Yankuba Sima, Manuel Trujillo (İspanya), Tyler Kalinoski, Kameron Taylor, Tyson Carter (ABD), Dylan Osetkowski (Almanya) Aleksander Balcerowski (Polonya), Nihad Dedovic (Bosna Hersek), Killian Tillie (Fransa), David Kravish (Bulgaristan), Kendrick Perry (Karadağ), Melvin Ejim (Kanada).", "summary": "Unicaja Malaga, Basketbol Şampiyonlar Ligi Dörtlü Finali'nde Galatasaray, AEK ve La Laguna Tenerife ile mücadele edecek. Sezon boyunca en iyi hücum yapan takım olan Unicaja Malaga, bu sezon sadece bir kez mağlup oldu ve Tyson Carter takımın en fazla sayı atan oyuncusu oldu."}
{"text": "Türkiye Özel Sporcular Spor Federasyonunun koordinesinde, 21-28 Temmuz tarihlerinde İstanbul'da düzenlenecek Avrupa Para Gençlik Oyunları (EPYG) hazırlıklarını Ankara Üniversitesi Tesislerinde sürdüren milli sporcular ile koordinatör Muhsine Dalgıç ve asbaşkan Ensar Kurt, AA muhabirine açıklamalarda bulundu. Yüzme branş koordinatörü Muhsine Dalgıç, 2021 yılından beri özel yüzme sporcularını çalıştırdıklarını belirterek \"Hedefimiz sadece katılmak değil, sporcularımızla kürsüde ülkemizi temsil etmek. Genç takımız, ilk defa İstanbul'daki oyunlarda performanslarını gösterecek 2 kadın, 4 erkek sporcumuz var.\" dedi. Ankara'dan sonra yüksek rakımlı bölgelerde de kamp yapacaklarını dile getiren Dalgıç, \"Yüzme yarışmalarına ilk kez katılacağız. Sporcularımızı Avrupa'daki rakipleriyle analiz ettiğimizde madalyaya çok yakınız. Sporcularımız özveriyle ve yüksek bir performansla çalışıyor, 6 sporcumuzdan da Avrupa Para Gençlik Oyunları'nda madalya bekliyoruz. Buradan sonra 21 günlük yükselti kampına da gideceğiz. Katılacağımız bayrak yarışı için de 4x100 metre karışık ve 4x100 metre serbest bayrak yarışlarımız için sporcuların birbirlerini iyice tanıyıp reaksiyonlarını bilmeleri için ayrıca bir kamp daha yapacağız.\" diye konuştu Türkiye Özel Sporcular Spor Federasyonu Asbaşkanı Ensar Kurt da özel sporcularda 15 branştan atletizm, yüzme ve masa tenisinin paralimpik olduğu bilgisini verdi. Türkiye'nin 2024 Paris Paralimpik Oyunları'nda atletizm ve masa tenisinde 3 madalya kazandığını hatırlatan Kurt, \"Hedefimiz 2028 Los Angeles Paralimpik Oyunları'na atletizm ve masa tenisinin yanında yüzme branşında da katılmak. Yüzmede ilk kez katılacağız. Paralimpik oyunların ilk sınavı da İstanbul'da yapılacak EPYG, orada görme engelliler, bedensel engelliler ve özel sporcular yarışacak. Biz de atletizm ve masa tenisi ve yüzme branşlarında genç ve yıldız takımlarımızla ülkemizi temsil edeceğiz.\" ifadelerini kullandı. Büyük spor organizasyonlarının ülkeye kazandırılması için büyük çabalar sarf edildiğini dile getiren Kurt, \"Türkiye'ye bu oyunlar ilk defa alındı. Avrupa ülkelerinin tamamı katılıyor, 1000'in üzerinde sporcunun katılması bekleniyor, 8 branşta yarışlar yapılacak. Federasyon Başkanımız Birol Aydın'ın da dediği gibi inşallah 2028 Los Angeles'ta bir tarih daha yazacağız. ABD'de inşallah hedefimiz atletizm ve masa tenisinde altın madalya, yüzmede de kürsü görmek.\" değerlendirmesinde bulundu. Özel Sporcular Yüzme Milli Takımı sporcuları madalya sözü verdi. EPYG'de yarışacak 17 yaşındaki milli özel yüzme sporcusu Zeynep Duru Çiftçi, \"Diyarbakırlıyım, şuan Tekirdağ'da yaşıyoruz. Benden 5 yaş büyük bir ağabeyim var üniversitede okuyor. Annem babam, abim benim böyle yüzdüğümü görünce seviniyorlar. Günde en az iki saat yüzüyorum, havuzun (Yarı olimpik havuz) bir ucundan diğer ucuna 35-36 saniyede gidiyorum. İstanbul'da inşallah madalya kazanacağım. Hayalim 2028 Los Angeles Paralimpik Oyunları'nda madalya kazanmak, umarım o da gerçekleşir.\" dedi. Kampa İzmir'den katılan 17 yaşındaki ay-yıldızlı özel sporcu Ulaş Yılmazoğlu, \"7 yaşından beridir yüzüyorum. İstanbul'da madalya kazanacağım inşallah, olimpiyatlarda da madalya kazanma hayalim var. Havuzda arkadaşlarımı geçiyorum, kazanacağım madalyamı bütün herkese armağan edeceğim.\" diye konuştu. Özel sporcu 16 yaşındaki Eymen Özdemir, \"8 yaşından beri yüzüyorum, bugüne kadar da bir çok madalya kazandım. İstanbul'da da inşallah madalya kazanacağım. İnşallah İstiklal Marşı'mızı okutacağım, Spor Lisesi'nde okuyorum, okulumu seviyorum, arkadaşlarımı da seviyorum. İleride yüzme hocası olmak istiyorum.\" ifadelerini kullandı. Takımın en genci 14 yaşındaki Gizem Koyunbakan \"Eskişehirliyim, İstanbul'daki oyunlarda madalya kazanacağım inşallah. Yüzmeye 6 yaşında başladım, 8 yıldır yüzüyorum. Benden 6 yaş küçük bir kız kardeşim var, İstanbul'da annem, babam ve kardeşim de beni izleyecek. İnşallah ileride olimpiyat madalyası almayı istiyorum.\" değerlendirmesinde bulundu. Samsun'dan katılan 17 yaşındaki yüzücü Yunus Emre Çakır da \"6 yıldır yüzüyorum, kürsünün birinci basamağında inşallah beni göreceksiniz. 2028 Los Angeles Paralimpik Oyunları'na gitmek istiyorum inşallah madalya için çok çalışacağım.\" şeklinde konuştu. Bolulu 17 yaşındaki sporcu Korcan Bulut Özdemir ise şunları söyledi: \"Avrupa Oyunları'nda madalya almayı hedefliyorum, çok çalışıyorum. Annem, doktorun da tavsiyesi üzerine yüzmeye başlattı. Federasyon Başkanımız Birol Aydın da hocalarım da her türlü desteği sağlıyor. Çalışmalarımız güzel gidiyor, İstanbul'daki oyunlarda güzel bir derece yapmak istiyorum, hedefim her zaman birincilik.\"", "summary": "Türkiye Özel Sporcular Spor Federasyonu, İstanbul'da yapılacak Avrupa Para Gençlik Oyunları'na hazırlanan milli yüzme takımı, 6 sporcu ile madalya hedefliyor. Sporcular, 2028 Paralimpik Oyunları'na da odaklanmış durumda."}
{"text": "Gaziantep Büyükşehir Stadı'ndaki karşılaşma, saat 20.00'de başlayacak. Ligde çıktığı 32 maçta 42 puan toplayan Güneydoğu temsilcisi, rakip fileleri 41 kez havalandırdı ve kalesinde 45 gol gördü. Sezonda sahasında oynadığı 16 maçın 10'undan galibiyetle 3'ünden beraberlikle ayrılan Güneydoğu temsilcisi, sadece Galatasaray, Fenerbahçe ve Reeder Samsunspor'a kaybetti. Taraftarı önünde kalesinde 11 gol gören Gaziantep FK, iç sahada en az gol yiyen takım unvanını korudu ve bu maçlarda 22 kez rakip ağları havalandırdı. Ligde 6. sezonunu geçiren Gaziantep FK, Corendon Alanyaspor ile 11 kez karşı karşıya geldi. Bu müsabakalarda rakibine 7 kez kaybeden kırmızı-siyahlılar, 3 maçta galip gelirken 1 karşılaşma beraberlikle sonuçlandı. İki takım arasında oynanan son iki maçı da Alanyaspor, üstün tamamladı. Gaziantep FK'de Sorescu, Viana, Boateng, Semih Güler ve Ogün Özçiçek, bu maçta kart görmeleri durumunda 36. haftada oynanacak Onvo Antalyaspor karşılaşmasında görev alamayacak.", "summary": "Gaziantep FK, 10 Mayıs'ta saat 20.00'de Gaziantep Büyükşehir Stadı'nda Corendon Alanyaspor ile karşılaşacak. Ev sahibi takım, iç sahada en az gol yiyen takım olarak dikkat çekerken, Alanyaspor'a karşı son iki maçta mağlup oldu."}
{"text": "Kulübün internet sitesinde açıklamalarına yer verilen Çalımbay, Sivas'ın kendi memleketi olduğunu ve bunun bilinciyle hareket ettiğini vurguladı. Çalımbay, Sivasspor ile daha önce de birçok başarıya imza atıklarını dile getirerek \"3 yıl üst üste Avrupa kupalarına katıldık, Türkiye Kupası'nı kazandık. Avrupa'da da çok başarılı işlere imza attık. Beni çağırdıklarında ekibimle gelmemek gibi bir şansım yoktu. Net Global Sivasspor bizim takımımız. Elimizden geleni yapacağız.\" ifadelerini kullandı. Trendyol Süper Lig'in 36. haftasında oynanacak olan Sipay Bodrum FK maçı öncesinde taraftara çok büyük iş düştüğünü ifade eden Çalımbay, şöyle devam etti: \"Bodrum FK maçı kolay olmayacak. Onlar da bizim gibi mücadele ediyor. Bundan sonraki tüm maçlar final niteliğinde. Bu noktada taraftarımıza çok büyük görev düşüyor. Taraftar ne kadar fazla olursa, biz de o kadar güçlü oluruz. Onlardan desteği kesinlikle bekliyoruz. Sivas için çok kritik bir maç. Göreve geldiğimiz günden itibaren oyuncularımızla birebir ve takım halinde konuşuyoruz. İyi çalışıyoruz ancak sorumluluk almaları gerekiyor. Elbette bizim de şanssızlıklarımız oldu. Transfer döneminde gelemediğimiz için transfer yapamadık. Bu bizim için büyük bir dezavantajdı ama hiçbir zaman mazeret üretmedik. Elimizdeki kadroyla en iyisini yapmaya çalışıyoruz.\" Teknik direktörlük kariyerinde 22 yılda birçok kriz anında sorumluluk aldığını dile getiren Çalımbay, \"Süper Lig'de en çok maça çıkan teknik direktörüm. Çok takımla çalıştım, birçok kriz ortamından başarıyla çıktım. Oyuncularımıza güveniyorum. Tek eksiğimiz zaman ve transfer imkanının olmamasıydı. Ancak hiçbir şeyden çekinmiyoruz. Kalan 3 maçı kazanmak için her şeyi yapacağız.\" değerlendirmesinde bulundu.​​​​​​​", "summary": "Sivasspor Teknik Direktörü Rıza Çalımbay, Bodrum FK maçı öncesinde taraftardan büyük destek beklediklerini belirterek, \"Kalan 3 maçı kazanmak için elimizden geleni yapacağız\" dedi. Çalımbay, transfer yapamadıkları için dezavantaj yaşadıklarını ancak mazeret üretmediklerini ve oyuncularına güvenerek takım olarak iyi çalıştıklarını ifade etti."}
{"text": "Türk Hava Yolları (THY) ana sponsorluğunda Serik ilçesi Belek Turizm Merkezi'nde bulunan Regnum Carya Golf Kulübünde gerçekleştirilen organizasyonda 156 sporcu sahaya çıktı. DP World Tour'un 2025 yılında Avrupa kıtasındaki ilk organizasyonu olma özelliğini taşıyan turnuvada, Luke Donald, Haotong Li, Andy Sullivan ve Rafa Cabrera-Bello gibi ünlü isimler mücadele ediyor. Altı yıllık aranın ardından yeniden Türkiye'de düzenlenen turnuvaya, profesyonel Türk sporcular Ediz Kemaloğlu, Leon Açıkalın, Taner Yamaç, Ulaş Karataş, Mehmet Ceylan ile amatör golfçüler İbrahim Tarık Aslan ve Can Gürdenli katılıyor. Turnuvayı, farklı ülkelerinden çok sayıda golfsever takip ediyor. Toplam ödülü 2 milyon 750 bin dolar olan turnuva, 11 Mayıs Pazar günü sona erecek.", "summary": "Türk Hava Yolları'nın ana sponsorluğunda düzenlenen golf turnuvasına 156 sporcu katıldı. DP World Tour'un 2025 yılı Avrupa organizasyonu olan turnuvada, ünlü isimler mücadele ederken, profesyonel Türk sporcular da yer alıyor. Toplam ödül 2,75 milyon dolar olan turnuva, 11 Mayıs Pazar günü sona erecek."}
{"text": "Lacivert-beyazlı futbol takımında 2025 Ocak'ta göreve başlayan 39 yaşındaki çalıştırıcı, Türk futbolu, Süper Lig'deki mücadele ve şampiyonluk yarışı ile Kasımpaşa'daki hedeflerine ilişkin AA muhabirine açıklamalarda bulundu. Futbolculuk kariyerinde Türkiye'nin yanı sıra Fransa'da, Hollanda'da ve Çin'de de forma giyen Burak Yılmaz, \"Türk futbolunda en büyük sıkıntının ne olduğunu düşünüyorsunuz?\" şeklindeki soruyu şöyle yanıtladı: \"Futbol bir spor. Her sezon bir takım şampiyon olacak. Bunu kabullenmemiz lazım. Yurt dışında da oynadım. Bu, bir kültür. Cumartesi günü saat 16.00'da başlayacak maç için insanlar stadyuma saat 14.00'te gidiyor. Orada bir etkinlik oluyor. Maçtan sonra skor ne olursan olsun etkinliğe devam ediliyor. İnsanlar bunu bir kültür ve eğlence haline getirmiş. Bizde ise tam tersi. Futbola yaşam ya da ölüm gibi bakıyoruz. Bunu istemiyorum. Futbol savaşları bitiren harika bir spor. Böyle bakarsak inşallah daha da ileriye gideceğimizi düşünüyorum.\" Burak Yılmaz, Trendyol Süper Lig'de şampiyonluk yarışının son 2 sezonda iki takım arasında geçmesinin oyun anlamında gelişim sağlanamadığının göstergesi olduğunu savundu. Süper Lig'de çok değerli futbolcular ile teknik direktörlerin bulunduğunu belirten Yılmaz, şunları kaydetti: \"Çok net olarak 2 takım koptu. Gelen futbolcular ve teknik direktörlerle Süper Lig'in değerinin daha çok arttığını görüyoruz. İnşallah daha çok izlenen ve Avrupa'da ismimizi duyuran bir lig olarak bunun artışı da devam eder. Daha az kavga, hakem eleştirisi ve savaş ortamı olursa, futbolun da bir spor olduğunu hatırlarsak lig daha keyifli hale gelecektir. Süper Lig'de gönül ister ki 2 değil 5 takım yarışsın, daha fazla rekabet olsun. Türkiye Kupası'nda Anadolu'dan daha fazla takım final oynayabilsin. Ben bunun olmasını temenni ediyorum. İki takımın zirvede kalması ne yazık ki Süper Lig'in oyun anlamında gelişmediğini gösteriyor. İnşallah diğer sezonlarda 3-5 takımın zirveye oynamasıyla gelişeceğimizi düşünüyorum.\" Burak Yılmaz, Galatasaray'ın Nijeryalı santrforu Victor Osimhen'in sergilediği performansla Trendyol Süper Lig'de bu sezona damga vurduğunu kaydetti. Sarı-kırmızılı formayla 24'ü Süper Lig'de olmak üzere toplam 33 gol kaydeden Osimhen için övgü dolu ifadeler kullanan Yılmaz, \"Çok harika ve değerli bir futbolcu. Galatasaray'a kim kazandırdıysa tebrik etmek lazım. Kiralık da olsa böyle bir oyuncunun Galatasaray'da oynaması Türk futbolu açısından da çok değerli. Bu sezon Süper Lig'e damga vuran oyuncu Osimhen.\" diye konuştu. Kasımpaşa'da oyun olarak istediklerini sahaya yansıtabildiklerini belirten Burak Yılmaz, Süper Lig'deki tüm takımlarla başa baş mücadele edebilecek düzeye geldiklerini söyledi. Lacivert-beyazlı ekipte göreve başladıklarında zorluklar yaşadıklarını ancak toparlanarak iyi bir duruma geldiklerini ifade eden 39 yaşındaki teknik adam, \"Oyun ve skor olarak istediğimizi yavaş yavaş sahaya yansıtıyoruz. İyi futbol oynuyoruz. İyi oyunun yanına 3 puanı ekleyemediğimiz zamanlar oldu ancak son haftalarda tekrar ivmemizi yakaladık. Herkesle her yerde oynayabilecek düzeye geldik. Oyuncularımızın performansından ve davranışından mutluyuz. Tabii ki hedeflerimiz var. Bu hedefler doğrultusunda çok ciddi ve arzulu çalışmaya devam ediyoruz. Burada olmaktan çok mutluyum. İnşallah Kasımpaşa'yı daha iyi yerlere getirmek için elimizden geldiğince çalışmaya devam edeceğiz.\" değerlendirmesinde bulundu. Burak Yılmaz, Kasımpaşa'nın birçok açıdan Avrupa kupalarında oynamayı hak eden bir kulüp olduğunu söyledi. Lacivert-beyazlı ekipte güzel bir uyum yakaladıklarını aktaran Burak Yılmaz, \"Kasımpaşa, mutlaka Avrupa'yı hak eden bir kulüp. Çalışanlarıyla, yönetim tarzıyla, kurumsal yapısıyla ve insanların değeriyle mutlaka Avrupa'yı hak eden bir kulüp. Sezon sonunda ne olacağını bilmiyorum. Benim tek istediğim Kasımpaşa'nın başarısı. Benimle ya da bensiz hak ettiği yerlere gelmesi. Sezon sonunda otururuz, konuşuruz. Devam etmememiz uygunsa sarılarak helalleşip ayrılırız. Güzel bir ortam yakaladık. Çok güzel bir birliktelik olduğunu düşünüyorum. Bu sezon Avrupa için konuşmak biraz hayalcilik olur. Hiç kimseye hayal satmak istemem ama Kasımpaşa'nın önümüzdeki sene benimle ya da bensiz hedefinin mutlaka Avrupa olması lazım.\" ifadelerini kullandı.", "summary": "Kasımpaşa Teknik Direktörü Burak Yılmaz, Türk futbolunun daha eğlenceli hale gelmesi gerektiğini ve Süper Lig'de daha fazla rekabet olması gerektiğini belirtti. Galatasaray'ın yıldızı Osimhen'e övgüde bulunan Yılmaz, Kasımpaşa'nın Avrupa kupalarına katılmayı hak ettiğini vurguladı ve kulübün geleceği için hedeflerin Avrupa olmalı dedi."}
{"text": "Süper Lig'de 26 galibiyet, 5 beraberlik ve 1 yenilgi yaşayan Galatasaray, 83 puan topladı. Sarı-kırmızılı ekip, 34. haftayı en yakın takipçisi Fenerbahçe'nin 8 puan önünde kapatarak bitime 4 maç kala şampiyonluk için büyük avantaj yakaladı. Sarı-kırmızılı ekip, kalan müsabakalarda 4 puan toplaması durumunda sarı-lacivertlilerin alacağı sonuçlara bakmaksızın şampiyonluğunu ilan edecek. Galatasaray, ligde sırasıyla Trabzonspor (D), Bellona Kayserispor (E), Göztepe (D) ve RAMS Başakşehir maçlarına çıkacak. Okan Buruk'un öğrencilerinin Fenerbahçe'nin 9 Mayıs Cuma günü Başakşehir deplasmanında alacağı sonuca göre Trabzonspor müsabakasıyla şampiyonluğunu ilan etme ihtimali bulunuyor. Süper Lig'de geride kalan 65 sezonun 31'inde Türk teknik adamların yönettiği takımlar zirvede yer aldı. Türk teknik direktörler, son 17 sezonda şampiyonluklara ambargo koydu. Ligde 2007-2008 sezonunda Karl Heinz Feldkamp'tan devraldığı Galatasaray'ı son haftalarda şampiyonluğa taşıyan Cevat Güler'le başlayan seride, 2008-2009 sezonunu Mustafa Denizli yönetimindeki Beşiktaş, 2009-2010 sezonunu Ertuğrul Sağlam teknik direktörlüğündeki Bursaspor kazandı. 2010-2011 sezonunda Aykut Kocaman, Fenerbahçe'yi şampiyonluğa taşırken 2011-2012 ile 2012-2013 sezonlarında Fatih Terim yönetimindeki Galatasaray mutlu sona ulaştı. Ersun Yanal'ın başında olduğu Fenerbahçe 2013-2014 sezonunda zirvede yer alırken, 2014-2015'de Hamza Hamzaoğlu idaresindeki Galatasaray, 2015-2016 ve 2016-17 sezonlarında Şenol Güneş yönetimindeki Beşiktaş, 2017-2018 ve 2018-2019 sezonlarında yine Fatih Terim idaresindeki Galatasaray aynı başarıyı gösterdi. 2019-2020 sezonunu Okan Buruk'un çalıştırdığı İstanbul Başakşehir, 2020-2021 sezonunu Sergen Yalçın idaresindeki Beşiktaş, 2021-2022 sezonunu Abdullah Avcı'nın yönetimindeki Trabzonspor, 2022-2023 ve 2023-2024 sezonlarını da Okan Buruk'un yönettiği Galatasaray şampiyon tamamlayarak Türk teknik adamların geleneğini sürdürdü. Sarı-kırmızılı ekibin başında üst üste 3. şampiyonluğuna giden Okan Buruk, ipi önde göğüslemesi durumunda Türk teknik direktörlerin şampiyonluk serisini 18 sezona çıkaracak. Ligde şampiyonluk yaşayan son yabancı teknik adam, 2006-2007 sezonunda Fenerbahçe ile mutlu sona ulaşan Brezilyalı Zico olmuştu. Son 17 sezonda Galatasaray 8, Beşiktaş 4, Fenerbahçe 2, Bursaspor, İstanbul Başakşehir ve Trabzonspor ise birer kez şampiyonluk kupasını kazandı. Süper Lig'de son 17 sezonda şampiyonluğa ulaşan takımlar ve teknik adamları şöyle:", "summary": "Galatasaray, Süper Lig'in 34. haftasını Fenerbahçe'nin 8 puan önünde tamamlayarak şampiyonluk için büyük bir avantaj yakaladı. Kalan 4 maçta 4 puan alması halinde şampiyonluğunu ilan edecek olan Galatasaray, Türk teknik direktörlerin son 17 yılda Süper Lig şampiyonluklarında büyük rol oynadığını ve bu serinin 18. yılına doğru ilerliyor."}
{"text": "Avrupa futbolunun kulüp düzeyindeki bir numaralı turnuvasının yarı final rövanş maçında Fransa temsilcisi PSG, Parc des Princes'te İngiltere ekibi Arsenal'ı ağırladı. Arsenal, karşılaşmaya iyi başlasa da golü bulan taraf ev sahibi takım oldu. PSG, 27. dakikada Fabian Ruiz'in attığı golle 1-0 öne geçti ve ilk yarı bu skorla sona erdi. Mücadelenin 69. dakikasında Vitinha ile penaltı atışından yararlanamayan Fransa ekibi, 72. dakikada Achraf Hakimi'nin golüyle farkı ikiye çıkardı: 2-0. Konuk takım, 76. dakikada Bukayo Saka'nın kaydettiği golle durumu 2-1'e getirdi. Kalan dakikalarda başka gol olmadı ve PSG, karşılaşmayı 2-1 kazandı. Deplasmandaki ilk maçta da 1-0 galip gelen Paris ekibi, adını finale yazdırdı. \"Devler Ligi\"nde PSG ile Inter'i karşı karşıya getirecek final maçı, 31 Mayıs Cumartesi günü Almanya'nın Münih kentindeki Allianz Arena'da oynanacak.", "summary": "PSG, Şampiyonlar Ligi yarı final rövanşında Arsenal'ı 2-1 yenerek finale yükseldi. İlk maçta 1-0 galip gelen PSG, finale Inter ile karşılaşmak üzere adını yazdırdı. Final maçı 31 Mayıs'ta Almanya'nın Münih şehrindeki Allianz Arena'da oynanacak."}
{"text": "Yunanistan'ın başkenti Atina'da yarın başlayacak Dörtlü Final'de Galatasaray'ın yanı sıra ev sahibi ülkeden AEK ile İspanya temsilcileri La Laguna Tenerife ve Unicaja Malaga, şampiyonluk mücadelesi verecek. 2016-2017 sezonundan beri düzenlenen Basketbol Şampiyonlar Ligi'nde 6 farklı takım, kupayı müzesine götürdü. Şampiyonlar Ligi'nde İspanyol ekipleri San Pablo Burgos ve La Laguna Tenerife ikişer kezle en fazla şampiyonluk yaşayan takımlar oldu. San Pablo Burgos ligde 2019-2020 ve 2020-2021 sezonlarında, La Laguna Tenerife ise 2016-2017 ve 2021-2022'de mutlu sona ulaştı. La Laguna Tenerife, bu sezon kupayı kazanması halinde şampiyonluk sayısında San Pablo Burgos'u geride bırakacak. İspanyol temsilcisi, organizasyonda şampiyon olduğu 2016-2017 ve 2021-2022 sezonlarının yarı sıra 2018-2019 ve 2023-2024'te final oynadı. Organizasyonda 5. kez son 4 takım arasına kalan İspanyol ekibi, Dörtlü Final'e en fazla katılan takım ünvanına sahip. Basketbol Şampiyonlar Ligi'nde kupayı en fazla İspanyol ekipleri kazandı. Ligde 4 farklı ülkeden 6 takım, 8 kez şampiyonluğa ulaştı. Söz konusu şampiyonlukların 5'ini İspanya takımları elde etti. Organizasyonda Yunanistan, Almanya ve İtalya'dan ise birer takım şampiyonluğa ulaştı. Türk ekipleri Banvit ile Karşıyaka, ligde daha önce final oynadı. Şampiyonlar Ligi'nin 2016-2017 sezonunda Banvit, İspanya'da düzenlenen Dörtlü Final organizasyonun yarı finalinde Fransız ekibi Monaco'yu 83-74 mağlup ederek finale yükseldi. Finalde La Laguna Tenerife ile karşılaşan Banvit, rakibine 63-59 yenildi. Karşıyaka ise 2020-2021 sezonunda 8'li final şekline Rusya'da düzenlenen organizasyonun yarı finalinde Casademont Zaragoza'yı 84-79 yenerek şampiyonluk maçına çıkmaya hak kazandı. İzmir ekibi, finalde karşılaştığı San Pablo Burgos'a 64-59 mağlup olarak organizasyonu 2. sırada tamamladı.", "summary": "Galatasaray, AEK, La Laguna Tenerife ve Unicaja Malaga, Yunanistan'ın Atina şehrinde düzenlenecek Basketbol Şampiyonlar Ligi Dörtlü Finali'nde şampiyonluk için mücadele edecek. İspanyol ekipleri La Laguna Tenerife ve San Pablo Burgos, organizasyonda en fazla şampiyon olan takımlar arasında yer alırken, Türk ekipleri Banvit ve Karşıyaka daha önce final oynamış ancak şampiyon olamamıştır."}
{"text": "Türkiye Basketbol Federasyonundan (TBF) yapılan açıklamaya göre, son olarak Çayırova Belediyespor forması giyen 37 yaşındaki basketbolcu, takımı adına sezonun bitmesiyle birlikte kariyerini noktaladı. Federasyon, basketbola emeklerinden dolayı Oğuz Savaş'a teşekkür etti. 293 kez milli formayı giyen Oğuz Savaş, 2010 yılında FIBA Dünya Şampiyonası'nda ikincilik, 2013 yılında Akdeniz Oyunları'nda birincilik, 20 Yaş Altı Avrupa Şampiyonası'nda bir kez, 18 Yaş Altı Avrupa Şampiyonası'nda iki kez, 16 Yaş Altı Avrupa Şampiyonası'nda ise bir kez gümüş madalya sevinci yaşadı. Oyunculuk kariyeri boyunca Yeşilyurt, Ülkerspor, Fenerbahçe, Darüşşafaka, Beşiktaş, Bursaspor, Bahçeşehir Koleji ve Çayırova Belediyespor formaları giyen deneyimli basketbolcu; 1 FIBA Avrupa Kupası, 6 Türkiye Ligi şampiyonluğu, 5 Türkiye Kupası ve 4 Cumhurbaşkanlığı Kupası kazandı.", "summary": "37 yaşındaki basketbolcu Oğuz Savaş, Çayırova Belediyespor formasıyla kariyerini noktaladı. Milli takımda 293 kez görev yapan Savaş, FIBA Dünya Şampiyonası'nda ikincilik, Akdeniz Oyunları'nda birincilik ve birçok Avrupa Şampiyonası'nda madalyalar kazandı. Ayrıca, oyunculuk kariyerinde 1 FIBA Avrupa Kupası, 6 Türkiye Ligi şampiyonluğu ve 5 Türkiye Kupası kazandı."}
{"text": "Ligde 10 Mayıs Cumartesi saat 19.00'da oynanacak Trabzonspor-Galatasaray mücadelesini hakem Atilla Karaoğlan yönetecek. Türkiye Futbol Federasyonu (TFF) Merkez Hakem Kurulunun (MHK) açıklamasına göre, ligde haftanın maçlarını yönetecek hakemler şöyle: Yarın: 20.00 RAMS Başakşehir-Fenerbahçe: Burak Pakkan 20.00 Gaziantep FK-Corendon Alanyaspor: Kadir Sağlam 10 Mayıs Cumartesi: 16.00 TÜMOSAN Konyaspor-Çaykur Rizespor: Ozan Ergün 16.00 ikas Eyüpspor-Kasımpaşa: Adnan Deniz Kayatepe 19.00 Trabzonspor-Galatasaray: Atilla Karaoğlan 11 Mayıs Pazar: 16.00 Net Global Sivasspor-Sipay Bodrum FK: Ümit Öztürk 19.00 Beşiktaş-Adana Demirspor: Çağdaş Altay 19.00 Göztepe-Atakaş Hatayspor: Abdullah Buğra Taşkınsoy 12 Mayıs Pazartesi: 20.00 Bellona Kayserispor-Onvo Antalyaspor: Arda Kardeşler", "summary": "10 Mayıs'ta Trabzonspor-Galatasaray maçını hakem Atilla Karaoğlan yönetecek. Haftanın diğer maçlarında ise farklı hakemler görev alacak."}
{"text": "Kazakistan'ın başkenti Astana'da gerçekleştirilecek Dünya Şampiyonası'na Kastamonu Olimpiyat Hazırlık ve Kamp Eğitim Merkezi'nde teknik direktör Haldun Efemgil yönetiminde hazırlanan Paralimpik Judo Milli Takımı, şampiyonaya 12 sporcuyla katılacak. Kadınlar 52 kilo J1 kategorisinde mücadele edecek Ecem Taşın Çavdar, AA muhabirine, judoyu çok sevdiğini söyledi. Daha önce atletizm ile ilgilendiğini anlatan Ecem, \"Başta atletizm yapıyordum daha sonra gece körlüğüm olduğunu fark ettiler. Zamanla gözüm büyük oranda kapandı. Rapor çıkarınca bu alanda yapabileceğim hangi sporlar olduğunu baktım. Sonra judoya başladım. Judo daha çok hoşuma gitti ve atletizmi bıraktım. Burada rekabet daha fazla var. Burada sadece antrenman yapmıyoruz zeka çarpışması da yapıyoruz o yüzden judoya devam ettim.\" diye konuştu. Bugüne kadar birçok madalya kazandığını belirten milli judocu, \"En son 2024 Paris Olimpiyatları'nda bronz madalya aldım. Üç kez olimpiyatlara katıldım. Bu benim ikinci üçüncülük madalyam. Şu anda Kastamonu'da Dünya Şampiyonası için yeni bir kampa devam ediyoruz. Dünya Şampiyonası'na gideceğiz. Yeni hedeflerin peşine düştük. İnşallah güzel bir şekilde devam edeceğiz.\" ifadelerini kullandı. Yeni bir sıklette yarışmaya başladığını anlatan Ecem, \"Normalde 48 kiloda yarışıyordum. Şimdi 52'de yeni bir sıklete başladım. Yeni sıklette ilk katıldığım şampiyonada üçüncü oldum. Orada eksiklerimi gördüm, şimdi o doğrultuda çalışmalarımı yapıyorum.\" değerlendirmesinde bulundu. Hedefinin dünya şampiyonluğu olduğuna işaret eden Ecem, şunları kaydetti: \"Dört yılda bir dünya şampiyonası yapılıyor. Altın madalyayı ben kapmak istiyorum. Olimpiyatlarda bronz madalya aldım bu benim gerçekten içime oturdu. Dünya Şampiyonası'na Türk bayrağını dalgalandırmaya gidiyorum. Orada kesin olarak altın madalya alacağıma inanıyorum.\" Kadınlar 48 kilo J2 kategorisinde mücadele edecek Cahide Eke ise çalışmaların oldukça iyi gittiğini söyledi. Beden eğitimi öğretmenliği yaptığını ifade eden Cahide, \"Paris'te bronz madalya kazandım. Benim için ilk olimpiyattı. Olimpiyatlardan madalya ile döndüğüm için çok mutluyum. Uzun ve yorucu bir süreçti. Çok iyi hazırlanmıştık. Takım arkadaşlarım ve hocalarım sayesinde bronz madalya kazandım.\" dedi. Dünya Şampiyonası'ndaki hedeflerinden bahseden milli judocu, \"Hedefim altın madalya kazanıp bayrağımızı göklere çıkarmak. Hem bireysel hem de takım halinde altın madalyayı kazanmayı hedefliyoruz.\" şeklinde konuştu.", "summary": "Paralimpik Judo Milli Takımı, Dünya Şampiyonası'na 12 sporcu ile katılacak. Kadınlar 52 kilo J1 kategorisinde mücadele eden Ecem Taşın Çavdar, hedefinin altın madalya olduğunu ve daha önce Paris Olimpiyatları'nda bronz kazandığını belirtti. Aynı kategorideki Cahide Eke ise Olimpiyat bronzunu kazandıktan sonra Dünya Şampiyonası'nda altın madalya hedefliyor."}
{"text": "Türkiye Araştırmaları Vakfından Araştırmacı Ahmet Arda Şensoy, ABD'nin Suriye'ye yönelik yaptırımlarını ve bu yaptırımların kaldırılması için öne sürülen şartları AA Analiz için kaleme aldı. *** Suriye'de 5 ay önceki devrim sonrası iç ve dış politikadaki sayısız sorun çözüm beklerken Suriye geçiş hükümeti farklı politikalarla çözüm arayışına girişmiş durumda. Son olarak, nisan ayında İngiltere'nin Suriye'de bazı bakanlıklar da dahil 12 kuruma yönelik yaptırımları kaldırma kararı almasıyla gözler Amerika Birleşik Devletleri'nin (ABD) Suriye'ye yönelik yaptırımlarına çevrildi. ABD'nin uluslararası konumu ve Suriye'deki varlığı düşünüldüğünde Suriye'ye yönelik yaptırımlarını kaldırması Şam yönetimi için hem ekonomik hem de politik olarak çok büyük bir rahatlamaya sebep olacak. Peki, ABD Suriye'ye yönelik yaptırımları kaldırmak için neyi bekliyor? Trump yönetiminin Suriye politikası nasıl şekilleniyor? ABD, Suriye'den askerlerini çekecek mi? İsrail faktörü ABD'nin Suriye politikasına nasıl yön verebilir? Tüm bu soruların muhtemel cevapları, Suriye geçiş hükümetinin iç ve dış politikadaki yönünü belirleyecek en önemli noktalardan biri olarak ayrıntılı şekilde incelenmeyi hak ediyor. Trump yönetimi ocak ayında göreve başladığında Suriye dosyası öncelikleri arasında yer alan bir mesele değildi. ABD'de Ukrayna savaşı, Çin ile rekabet ve Trump'ın Grönland söylemleri gündemdeyken Suriye'de ise kurulan yeni yönetim dış politikada ülkeye yönelik yaptırımların kaldırılmasını temel alan bir yaklaşıma sahipti. Buna göre Şam, uluslararası ilişkilerde Esed rejimi sonrası tanınırlık ve sıfırdan ilişki inşa etme çabasındayken ülkenin yeniden inşası, elektrik, enerji ve temel gıdalar gibi konularda ayakları üzerinde durabilmesi için iç savaş döneminden kalan yaptırımlardan kurtulmaya odaklandı. Ocak ayında önce ABD ve Avrupa Birliği'nden (AB) Suriye'ye enerji gibi kritik alanlarda 6 aylık kısmi bir muafiyet sağlanırken daha sonra bu yaptırımların kaldırılması için ciddi bir ilerleme sağlanmadı. Bu aşamada mart ayı itibarıyla Şam ile Washington arasındaki diplomatik ilişkilerin artmasıyla beraber yaptırımların kaldırılması için Şam'a sunulan 8 maddelik bir liste gündeme geldi. ABD'nin yeni Şam yönetiminden talepleri arasında yabancı savaşçıların komuta kademesinde görev almadığı bir Suriye ordusunun kurulması, Esed rejimi döneminden kalan kimyasal silah tesislerine ABD erişimine izin verilmesi, Austin Tice gibi kayıp Amerikan vatandaşlarının araştırılması için komite kurulması, Şam'ın terör örgütü DEAŞ'a karşı koalisyonla işbirliği yapması, ABD'nin Suriye'de terörle mücadele operasyonları yapmasına resmi olarak izin vermesi, DEAŞ'lı terörist ailelerinin Suriye'deki kamplardan ülkelerine iade edilmesi, Suriye'de Filistinli grupların siyasi ve askeri faaliyetlerinin yasaklanması ve İran'ın Suriye'deki faaliyetlerine karşı sözler verilerek Devrim Muhafızları Ordusu'nun terör örgütü olarak tanınması gibi talepler yer alıyor. Bu talepler her ne kadar resmi olarak iki taraftan da doğrulanmamış olsa da gelen açıklamalar bu talepleri doğrular nitelikte. Suriye Dışişleri Bakanı Esad Hasan Şeybani geçtiğimiz günlerde ABD'nin taleplerinin çoğunlukla Suriye hükümetinin prensipleriyle uyumlu olduğunu söyleyerek bu talepleri dolaylı olarak doğrulamış oldu. Suriye Cumhurbaşkanı Ahmed Şara ise New York Times'a verdiği mülakatta ABD'nin yaptırımların kaldırılması için öne sürdüğü bazı şartların tartışılması veya değiştirilmesi gerektiğini söyledi. Öte yandan, geçen günlerde bu 8 maddelik talepler hakkında bazı gelişmeler de yaşandı. Reuters'da yayınlanan habere göre, Suriye hükümeti ABD'nin taleplerine bir mektupla yanıt verdi. Buna göre, yeni yönetimin kayıp Amerikan vatandaşları için komite kurulması, İsrail'e Suriye topraklarından bir tehdit oluşmayacağının garantisi, kimyasal silahların ve tesislerin denetimi konularında tam işbirliğinde olduğu belirtiliyordu. Ayrıca 22 Nisan'da İran'a yakın Filistin İslami Cihad hareketinin bazı mensuplarının Şam'da gözaltına alınması da ABD'nin talebini karşılamaya yönelik bir eylem olarak yorumlandı. Ancak yerine getirilen bu şartlara rağmen Şara'nın mülakatı ve Şeybani'nin açıklamaları bazı konularda fikir ayrılıkları olduğunu gösteriyor. Bunların başında ise yabancı savaşçılar meselesi yer alıyor. Şam yönetimi uzun yıllardır ülkede yaşayan ve muhaliflerin safında savaşan yabancı savaşçılara vatandaşlık verileceğini belirtmiş, bazı yabancı savaşçıları ise üst düzey askeri konumlara atamıştı. Şu aşamada atamaların askıya alındığı iddia edilse de ABD'nin bu talebinin Şam tarafından eksiksiz olarak karşılanması pek mümkün görünmüyor. Ancak ABD'nin bu 8 maddeye karşılık yaptırımları yalnızca geçici olarak kaldırmak yerine yaptırımların tamamen kaldırılması ve tanıma gibi somut sözler vermesi bir uzlaşma alanı doğurabilir. Suriye'nin ekonomik kalkınmasının önündeki en büyük engel olaraksa ABD'nin Sezar Yasası yer alıyor. Haziran 2020'de ABD'de yürürlüğe giren yasaya göre yalnızca Esed rejimi değil, rejimle ekonomik ilişkiye giren ülkeler ve şirketler de yaptırımlara hedef oluyor. Esed rejiminin yıkılmasıyla yasanın çoğu maddesi boşluğa düşmüş olsa da yürürlükte olmaya devam etmesi ülkeleri ve uluslararası şirketleri Şam ile ekonomik ilişkiler geliştirmekten alıkoyuyor. Belirli sektörlerde getirilen istisnalar, ABD'nin keyfi tutumundan endişe eden yabancı şirketleri ve hükümetleri Şam ile ekonomik ilişkiler geliştirmeye ikna etmiş gibi görünmüyor. Öte yandan, İsrail lobisinin Suriye'ye yönelik Amerikan yaptırımlarının kaldırılmaması için lobi faaliyetleri yürüttüğü Amerikan basınına yansımıştı. ABD ise Suriye’den İsrail'e bir tehdit olmayacağına dair garanti almaya çalışırken Tel Aviv'in karadan ve havadan Suriye'ye yönelik saldırıları ve işgali devam ediyor. İsrail'in aşırılıkçı Maliye Bakanı Bezelal Smotrich'in geçtiğimiz günlerde \"İsrail'in ancak Suriye’yi parçaladığında\" savaşı durduracağını söylemesi de niyetlerini gözler önüne seriyor. Dolayısıyla, bu noktada ABD'nin talebi makul gibi görünse bile İsrail'in Suriye'de hava saldırısı ve işgal lüksünden vazgeçmemesi için bir pozisyon almak olarak okunabilir. Ayrıca ABD'nin Suriye'deki askeri varlığı ve PKK/YPG terörüne desteği taleplerinin ruhuyla temelden çelişiyor. İç savaşın bitmesiyle DEAŞ tehdidinin büyük oranda ortadan kalkması ABD'nin Suriye'de asker bulundurma bahanesi olan DEAŞ'a karşı koalisyonu amaçsız bıraktı. Öte yandan, mart ayında Türkiye, Suriye, Ürdün, Irak ve Lübnan'ın kurduğu DEAŞ'a karşı ortak mekanizma da ABD'nin askeri koalisyonunun yerini alacak ve bunu çok daha efektif yapabilecek bir yapı olarak öne çıkıyor. Ayrıca, PKK/YPG'nin Suriye'nin petrolünün büyük bölümünü ABD'nin güvenlik desteği sayesinde işgal altında tuttuğu düşünüldüğünde ABD'nin bu petrol bölgelerinden çekilmesi ve Şam'ın kontrolü alması ülkenin ekonomik toparlanmasını hızlandıracaktır. Son olarak, terör örgütünün Fırat'ın doğusundaki işgalinin sürmesi de Suriye'nin toprak bütünlüğü ve merkezi otoritenin tesis edilmesini tehdit ediyor. Dolayısıyla, ABD'nin Şam'a şartlar dayatmak yerine Suriye'deki askeri varlığını sonlandırması ve terör örgütüne desteğini çekmesi bile talep ettiği konuları otomatik olarak çözmeye yarayacaktır. Kısacası ABD, Esed rejimi döneminden kalan yaptırımları yeni Suriye yönetimi üzerinde bir koz olarak kullanıyor. Ancak bu politikanın Şam'ı dış politikada alternatif aramaya itme ihtimali de bulunuyor. Bu noktada, ABD'nin ekonomik yaptırımlarını önemsemeyen ve hatta bu durumu bir fırsat olarak gören devletler öne çıkıyor. Örneğin, Rusya ile Suriye arasında devrik lider Beşşar Esed'in iadesi ve Rusya’nın eski rejim döneminden kalan Tartus ve Hımeymim üslerini yeniden kullanması gibi konularda müzakereler devam ediyor. Öte yandan bu hafta Çin ile Suriye arasındaki bir dizi görüşmede de ülkenin yeniden inşası için yatırımlar gündeme geldi. Bu görüşmeler bir yandan Şam'ın dış politikada çok taraflı ve bağımsız bir pozisyon alması için kritik olsa da ABD ile müzakerelerde de elini güçlendiren bir yaklaşıma işaret ediyor. Trump yönetimi ve ABD Merkez Kuvvetler Komutanlığı (CENTCOM) yaptırımları Suriye'ye karşı bir koz olarak kullanarak Şam'ı alternatif işbirliklerine itiyor. Yakın gelecekte ikili müzakereler devam edebilir ancak somut bir sonucun çıkması da çok olası görünmüyor. Şam ile SDG arasındaki müzakereler olumlu veya olumsuz bir şekilde sonuçlanmadan ABD'nin ne Suriye'den askerlerini tamamen çekmesi ne de Şam'a karşı net bir yaklaşım benimsemesi de beklenmiyor. Dolayısıyla, ABD'nin taleplerinin karşılanması için gereken Suriye'nin istikrarı ve ekonomik olarak toparlanması, yine ABD'nin ısrar ettiği yaptırımlar sebebiyle sekteye uğramaya devam ediyor. [Ahmet Arda Şensoy, Türkiye Araştırmaları Vakfında araştırmacıdır.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "ABD, Suriye'ye yönelik yaptırımlarını kaldırmak için Şam yönetiminden bir dizi şart talep ediyor. Şartlar arasında Suriye ordusunun yabancı savaşçılardan arındırılması, kimyasal silahların denetimi ve terörle mücadelede işbirliği yer alıyor. Ancak, bu taleplerin yerine getirilmesi Şam için zorluklar yaratırken, Suriye'nin ekonomik kalkınmasının önündeki engel ise ABD'nin Sezar Yasası. Ayrıca, ABD'nin askeri varlığı ve PKK/YPG'ye desteği, Suriye'nin istikrarını engelliyor ve Şam'ın alternatif işbirliklerine yönelmesine sebep oluyor."}
{"text": "Mardin Artuklu Üniversitesi Siyaset Bilimi ve Uluslararası İlişkiler Bölümü Öğretim Üyesi Dr. Menderes Kurt, İsrail'in yeşil ormanlar ekolojisi stratejisiyle Filistin topraklarını nasıl işgal ettiğini AA Analiz için kaleme aldı. *** Yerleşimci bir yapıya sahip olan İsrail, Filistin'deki varlığını görünür kılmak ve bölgeyi Filistinsizleştirmek için birçok yönteme başvurmaktadır. Bu yöntemler öncelikle Filistinlileri yerlerinden etmek ve fiziki olarak bölgeyi işgal etmek üzerinedir. Burada asıl amaç, Filistin varlığının hem fiziki hem de söylemsel anlamda silinmesidir. Bir yerleşimci tarafından Batı Şeria'daki bir Filistin toprağı işgal edildiğinde öncelikle yapılan şey, o toprakta Yahudilerin \"tarihsel miraslarının\" olduğuna dair bir söylem oluşturmaktır. Bu söylemi fiziksel olarak kanıtlamak amacıyla yapılan ikinci şey ise arkeolojik sit alanı oluşturarak, işgal edilen yerin gerçek görünümünü ve aitliğini ortadan kaldırmaktır. İsrail, işgalini örtmek için insanları sürme, maddi izleri yok etme, sit alanı oluşturarak bölgeyi özel alana çevirme gibi birçok yöntem kullanıyor ve bu yöntemler İsrail'in kuruluşundan beri aynı şekilde devam ediyor. İsrail işgalini örtmek amacıyla kullanılan bir diğer yöntem ise yeşil ormanlar ekolojisidir. Yeşil ormanlar ekolojisi yöntemi, İsrail'in kuruluşundan itibaren işgal ettiği topraklara ve yerinden ettiği Filistinlilere dair izleri görünmez kılmak için kullandığı yöntemlerden biridir. Bu yöntemle, ormanlaştırmanın yerleşimci kolonyalist bir ülkenin elinde nasıl bir işgal silahına dönüştüğünü görebiliriz. İsrail'in çevrecilik söylemi ve uygulamaları, Filistin halkına yönelik sömürgeci projesinin ayrılmaz bir parçasıdır. \"Yeşil Sömürgecilik\" olarak adlandırılan bu durum, apartheid devleti İsrail'in, Filistin halkının izlerini ortadan kaldırmak ve topraklarını gasbetmek için çevreciliği nasıl araçsallaştırdığını ortaya koymaktadır. İsrail'in, ulusal parklar, ormanlar ve doğa rezervleri gibi \"korunan alanlar\" oluşturmasının ardında yalnızca çevreyi koruma amacı yoktur. Aksine bu çaba 4 temel sömürgeci hedefi gerçekleştirmeye yönelik stratejik bir araçtır. Bu hedeflerden ilki, arazi gaspını meşrulaştırmaktır. İsrail, korunan alanlar ilan ederek Filistin topraklarını kendi kontrolü altına almakta ve bu durumu çevreyi koruma gerekçesiyle meşrulaştırmaktadır. İsrail, bu alanları \"yeşil koloniler\" olarak adlandırmakta ve bunları Filistinlilerin yoğun olarak yaşadığı stratejik bölgelerde yoğunlaştırmaktadır. Örneğin Kudüs bölgesi, işgal altındaki Batı Şeria ve Golan Tepeleri, Güney ve Kuzey Filistin, bu yoğunlaşmanın görüldüğü yerlerdir. Hedeflerden ikincisi ise Filistinli mültecilerin dönüşünü engellemektir. İsrail tarafından işgal edilen alanlarda, Filistinli mültecilerin evlerine ve topraklarına dönme hakları hem fiziksel hem de sembolik olarak engellenmektedir. Yeşil hat boyunca ağaç dikilmesi ve Filistinlilerin sürüldüğü köylerin üzerine ormanlar kurulması gibi uygulamalar, mültecilerin dönüş umutlarını zayıflatmayı ve dönüşlerini fiilen zorlaştırmayı amaçlamaktadır. Hedeflerden üçüncüsü ise Filistin'i Yahudileştirmek ve tahrif etmektir (Dehistorisasyon). İsrail, işgal edilen alanlar aracılığıyla Filistin'in tarihini silmeyi, Filistin kimliğini yok etmeyi ve İsrail baskısına karşı direnişi bastırmayı hedeflemektedir. \"Çölü yeşillendirme\" miti kullanılarak Filistin'in tarihi ve Filistinlilerin toprakla ilişkisi göz ardı edilmekte, yerli olmayan ağaç türleri dikilerek peyzaj Avrupalılaştırılmaktadır. Boşaltılan köylerin üzerine ormanlar dikilerek, bu köylerin varlığı ve Nakba olayı örtbas edilmeye çalışılmaktadır. Park tabelalarında ve tanıtım materyallerinde Arapçanın eksikliği ve Filistin tarihine yapılan sınırlı ve çarpıtılmış atıflar da bu sürecin parçasıdır. Hedeflerden dördüncüsü ise apartheid imajına yeşil badana yapmaktır (Greenwashing). İsrail, çevrecilik söylemini kullanarak uluslararası alanda olumlu imaj çizmeye çalışmakta ve Filistinlilere yönelik apartheid politikalarını gizlemeyi amaçlamaktadır. Yahudi Ulusal Fonu (JNF), bu yeşil badana sürecinde merkezi bir rol oynamaktadır. JNF'nin ağaç dikme faaliyetleri ve kendisini çevreci bir sivil toplum kuruluşu (STK) olarak tanıtması, küresel kamuoyunda İsrail'in çevreci bir ülke imajı yaratmasına katkıda bulunmaktadır. JNF, aslında siyonist sömürgeciliğin bir öncüsü ve uzantısıdır. İsrail'in kendisini çevreci bir lider, LGBT hakları savunucusu ve vegan dostu olarak sunma çabaları da bu yeşil badana stratejisinin bir parçasıdır. İsrail'in yeşil sömürgeciliğinin kökleri, siyonizm ve Batı çevreciliği tarihinde kendisine yer bulmaktadır. Siyonizm, Avrupa kökenli bir yerleşimci sömürgeciliği projesi olarak Filistin'i hedeflemiş ve Filistinlileri topraklarından sürmeyi amaçlamıştır. Batı çevreciliği ise sömürgeci güçler tarafından kaynakları korumak ve sömürü düzenlerini sürdürmek amacıyla geliştirilmiş, beyaz üstünlüğünü, patriyarkayı ve kapitalizmi destekleyen bir ideoloji olarak şekillenmiştir. Biyomerkezcilik gibi Batı çevreciliğinin temel özellikleri, insanı doğadan ayrı gören ve genellikle yerli halkların haklarını göz ardı eden yaklaşımlara yol açmıştır. JNF, 1901 yılında siyonist hareket tarafından Filistin topraklarını Yahudi yerleşimi için satın almak amacıyla kurulmuştur. JNF'nin kuruluş amacının ötesinde, çevreci görünümlü faaliyetlerinin dahi sömürgeci bir arka plan taşıdığı açıktır. Zira, Filistin topraklarına ağaç dikme faaliyetleri bile o arazileri gelecekteki Yahudi yerleşimi için \"dondurma\" stratejisi olarak görülmüştür. Bu durum, JNF'nin çevrecilik söylemini, sömürgeci amaçlarını gizlemek için nasıl kullandığını açıkça göstermektedir. Nitekim JNF, geniş miktarda gasbedilmiş araziyi bünyesine geçirip kendisini çevreci bir STK olarak konumlandırarak, İsrail'in toprak gasplarına yönelik uluslararası tepkileri bastırmada etkili rol oynamıştır. Öyle ki, kuruluşundan bu yana Filistin topraklarının büyük bölümünü ele geçiren JNF, zamanla 1948 Filistini'nin yüzde 93'ünü kontrol eder hale gelmiş ve bu arazinin yüzde 80'ini İsrail Arazi İdaresi Konseyinin diğer üyeleriyle birlikte yönetmiştir. JNF'nin dünya çapında dağıttığı bağış kutuları, ideolojik değişimin simgesi olmuş, önce işgal altındaki Filistin'i İsrail toprağı olarak gösteren haritalar kullanılırken, zamanla Yahudi gençlerin \"toprak ıslahına\" katkısını vurgulayan çevreci görsellere yer verilmiştir. İsrail, tüm ormanları \"korunan alan\" ilan ederek bu bölgeleri sömürgeleştirme stratejisinin parçası haline getirmiştir. JNF ise yalnızca toprak edinmekle kalmayıp, siyonist sömürgeciliğin öncüsü ve ayrılmaz unsuru olmuştur. Filistin topraklarının sistematik dönüşümü, İsrail'in kuruluşuyla başlayan etnik temizlik ve ardından gelen yeşil kolonizasyon politikalarıyla yakından ilişkilidir. Nakba sırasında 531 köy yok edilirken, 11 mahalle etnik temizliğe uğramıştır. Bu yok edilen köylerin yaklaşık yüzde 44'ü İsrail tarafından turizm ve rekreasyon alanlarına, özellikle yeşil kolonilere dönüştürülmüştür. Örneğin Dishon, Alma, Amqa, Ayn al-Zaytun, Qaddita ve Biriyya köyleri bugün Birya Ormanı'nın altında kalmıştır. Ayn Hicli köyü sembolik olarak geri kazanılmaya çalışılırken, Müjaydil köyünde ise JNF'nin diktiği çamlara rağmen zeytin ağaçlarının filizlenmesi yerli direnişi simgeliyor. İsrail, Filistin topraklarının yüzde 78'ini işgal edip Batı Şeria ve Gazze’yi 1967'de ele geçirerek yerleşimci kolonisini genişletmiş, doğa koruma adı altında milli parklar ve rezervler kurarak Kudüs, Batı Şeria, Golan Tepeleri gibi bölgelerde demografik ve ekolojik kuşatma stratejisi izlemiştir. Özellikle Golan Tepeleri'nde kolonileştirilen toprakların yüzde 24'ü koruma alanı olarak tanımlanmıştır. Ekolojik restorasyon görüntüsü altında gerçekleştirilen bu projeler, Filistin topraklarını fiziksel, kültürel ve tarihsel olarak işgal etmeyi amaçlayan daha geniş bir sömürgeci planın parçasıdır. [Menderes Kurt, Mardin Artuklu Üniversitesi Siyaset Bilimi ve Uluslararası İlişkiler Bölümü Öğretim Üyesidir.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "İsrail, Filistin topraklarını işgal etmek için \"yeşil ormanlar ekolojisi\" stratejisini kullanarak çevrecilik söylemleriyle Filistin topraklarındaki izleri silmeyi amaçlıyor. Bu strateji, Filistinlilerin yerinden edilmesi, toprakların Yahudileştirilmesi ve çevreyi koruma adı altında yapılan kolonizasyonu içeriyor. İsrail'in çevreci faaliyetleri, aslında Filistin'in kültürel ve tarihsel kimliğini silmeye yönelik bir sömürgecilik aracı olarak işliyor."}
{"text": "Diplomatik İlişkiler ve Politik Araştırmalar Merkezi (DİPAM) Başkanı Dr. Tolga Sakman, \"Üç Deniz Girişimi\" oluşumunu ve oluşumun bölge dengeleri için ne anlama geldiğini AA Analiz için kaleme aldı. *** Avrupa'nın güvenlik mimarisi, Soğuk Savaş'tan bu yana belki de en büyük sınavını veriyor. Rusya-Ukrayna Savaşı, NATO'nun doğu kanadında tehdit algılarını köklü biçimde yeniden tanımladı. Geleneksel ittifak yapılarına ek olarak bölgesel işbirliklerinin önemi arttı. Bu bağlamda, uzun süredir daha çok altyapı ve ekonomik entegrasyonla anılan Üç Deniz Girişimi'nin (Three Seas Initiative-3SI), artık yalnızca bir kalkınma projesi değil, stratejik bir güvenlik platformu olarak da görülmeye başlandı. 2015’te Polonya ve Hırvatistan öncülüğünde hayata geçen bu Girişim, Baltık, Adriyatik ve Karadeniz arasındaki 13 Avrupa Birliği (AB) ülkesini kapsıyor. Almanya, Avrupa Komisyonu, Amerika Birleşik Devletleri (ABD) ve Japonya'nın stratejik partner (gözlemci) statüsüyle katılımı ise projeye Batı'nın stratejik desteğini simgeliyor. Ancak bugün, bu coğrafi koridor sadece altyapı hatlarının birleştiği bir alan değil, aynı zamanda Çin'in nüfuzuna ve Rusya'nın baskısına karşı bir güvenlik şeridi olarak yeniden tanımlanıyor. 3SI, Polonya'nın iki dünya savaşı arasındaki dönemde istediği eski Intermarium projesinin aksine, siyasi veya askeri bir ittifak değil, AB üyesi bölge devletleri arasında enerji, ulaştırma ve dijital bağlantı ekseninde ekonomik kalkınma hedefiyle bir araya gelme platformu olarak ortaya çıktı. Bu hedefleri hayata geçirmek amacıyla ortak bir yatırım fonu kuruldu ve makro-bölgesel projeler desteklenmeye başlandı. 3SI'nin gerçek stratejik sponsoru olan ABD için ise mesele, eski Varşova Paktı'nı önce Moskova sonra Pekin'e karşı yeniden canlandırmak. Girişimin, 2016 yılında Dubrovnik'te gerçekleşen ilk zirvesine katılan konuklar arasında, projenin yeni İpek Yolu ile birleştirilmesi amacıyla dönemin Çin Dışişleri Bakan Yardımcısı Liu Haixing'in yanı sıra dönemin ABD Başkanı Barack Obama'nın Ulusal Güvenlik Danışmanı General James L. Jones da vardı. Jones, bu girişimin Avrupa'da NATO'nun gelişmesinde oynayabileceği role dikkat çekti. 2017'de ise Varşova'daki 3SI Zirvesine katılan ABD Başkanı Donald Trump, \"Bu, muazzam jeopolitik, jeostratejik ve jeoekonomik sonuçları olan gerçek bir transatlantik proje\" dedi. 2020 yılında ABD'nin Girişimin fonuna 300 milyon dolar bağışı ve dönemin ABD Dışişleri Bakanı Michael Popeo'nun 3SI ülkelerinin kalkınmasına bir milyar dolar yatırım yapılacağını açıklaması, ABD'nin Orta ve Doğu Avrupa ile ilişkilerini güçlendirme konusundaki ilgisini ortaya koydu. Bu destek kesinlikle bir fedakarlık değil, daha çok jeostratejik kaygılarla ABD'nin dünyadaki hegemonik konumunu korumak için bir adım olarak görülmeli. Bugün de Trump'ın bu desteği sürdüreceğini tahmin edebiliriz. ABD, Çin'in Orta ve Doğu Avrupa'daki artan etkisini önemli bir tehdit olarak görüyor. Bu sebeple, ABD desteğiyle 3SI bölgedeki varlığını derinleştirmeyi amaçlayan Çin'in \"Kuşak ve Yol Projesi\" ve \"Orta ve Doğu Avrupa Ülkeleri Arasında İşbirliği Platformu (14+1)\" gibi girişimlerine karşı önemli bir denge unsuru olabilir. Girişimin, güvenli tedarik zincirleri oluşturarak, enerji güvenliği sağlayarak ve bölgedeki Çin yatırımlarını sınırlayarak Pekin'in Batı ve Doğu Avrupa'daki etkisini sınırlandırabileceği düşünülüyor. Girişim için Rusya da belirleyici ve dönüştürücü bir rol oynadı. Polonya, Romanya ve Baltık ülkeleri gibi doğuda bulunan üyeler, Rusya-Ukrayna Savaşı'nın ardından savunma harcamalarını artırdı ve NATO ile entegrasyonlarını derinleştirdi. 3SI bu süreçte hem bölgesel koordinasyonun hem de ABD ile ikili ilişkilerin güçlendirilmesinde bir ara platform işlevi görüyor. Özellikle ABD, yatırım fonuna katılımıyla bölgenin sadece ekonomik değil, askeri anlamda da Transatlantik entegrasyonuna destek verdi. Bu entegrasyon çerçevesinde değerlendirilmesi gereken bir ayrıntı olarak Ukrayna Devlet Başkanı Volodimir Zelenskiy'nin geçen yılın aksine 2025 Varşova Zirvesi'ne davet edilmediğini de belirtelim. Trump'ın bu desteği, Çin ve Rusya ile ilişkilendirilebileceği gibi aynı zamanda Trump yönetiminin NATO'ya katkısının çok zayıf olduğunu düşündüğü Batı Avrupa'yı atlatmasıyla ve artık petrol ve gaz ihracatçısı haline gelen ABD’nin Orta Avrupa'ya enerji ve teknoloji satmasıyla da ilişkilidir. Ancak 3SI'nin dönüşümünde sadece Rusya-Ukrayna Savaşı değil, Avrupa içinde yaşanan kırılmalar da etkili oldu. Brexit sonrası AB içindeki doğu-batı ayrımı derinleşirken, Almanya ve Fransa'nın güvenlik konularında yavaş hareket etmesi, Polonya ve Baltık ülkelerini kendi alternatif güvenlik düzeneklerini kurmaya itti. Bu noktada 3SI, AB içinde bir tür \"Doğu Avrupa güvenlik koordinasyonu\" rolünü üstlenmeye hazır. Türkiye, 3SI'nin resmi üyesi değil. Ancak Karadeniz'in güney kıyısında yer alan ve bölgesel güvenlik mimarisinde merkezi bir rol oynayan bir ülke olarak, bu dönüşümün hem kenarında hem merkezinde. Ankara, son yıllarda Karadeniz güvenliğine yönelik pozisyonunu belirgin şekilde güçlendirdi. Ayrıca Girişime Yunanistan'ın da dahil olmasıyla Doğu Akdeniz'e uzanan girişim, bu bölgede de Türkiye ile temas ediyor. Türkiye'nin 3SI’ye resmi olarak dahil olmaması, onun etkisinin sınırlı olduğu anlamına gelmiyor. Aksine, enerji koridorları, lojistik hatlar ve askeri işbirlikleri söz konusu olduğunda, Türkiyesiz bir Doğu Avrupa güvenlik vizyonu eksik kalıyor. Özellikle Romanya, Bulgaristan ve Polonya ile ikili savunma ilişkileri artarken, NATO şemsiyesi altında Türkiye bu bölgenin istikrarında aktif rol oynuyor. Gelecekte 3SI'nin güvenlik boyutu genişledikçe, Türkiye'nin bu yapıya gözlemci ya da ortak statüsüyle dahil edilmesi daha somut biçimde tartışılabilir. Bu hem AB-Türkiye ilişkilerine yeni bir alan açabilir hem de NATO'nun doğu kanadını daha entegre bir hale getirebilir. 3SI'ın önündeki temel sınama, heterojen üye yapısıdır. Ekonomik, siyasi ve hatta güvenlik öncelikleri farklılaşan bu ülkelerin ortak bir strateji geliştirmesi kolay değil. Ayrıca Almanya ve Fransa gibi AB'nin kurucu üyelerinin Girişime mesafeli yaklaşımı, yapının AB içi meşruiyetini sınırlayabilir. Bu noktada, Türkiye gibi dış paydaşlarla daha esnek, proje bazlı işbirlikleri geliştirmek, 3SI'ye hem esneklik hem stratejik derinlik kazandırabilir. Özellikle Karadeniz'in güvenliği, Rusya’nın deniz gücünü sınırlamak ve bölgesel ticaret yollarını güvence altına almak açısından kritik bir girişim olmaya devam edecek. Türkiye'nin burada oynadığı dengeleyici rol, 3SI için tamamlayıcı nitelikte. Rusya'nın gaz kartını kullanma kapasitesi azaldıkça, alternatif enerji hatlarının önemi artıyor. Burada hem Azerbaycan gazının hem de Doğu Akdeniz kaynaklarının Avrupa'ya ulaşmasında Türkiye bir enerji geçidi olmayı sürdürüyor. 3SI ülkeleri, LNG terminalleri, elektrik şebekeleri ve dijital altyapı gibi alanlarda birbirine daha fazla bağlanırken, Türkiye de bu entegrasyonun doğal bir uzantısı haline geliyor. Bu nedenle sadece güvenlik değil, ekonomik işbirliği boyutunda da Türkiye'nin bu yapıyla ilişkisini güçlendirmesi hem Ankara’nın bölgesel konumunu pekiştirir hem de AB içinde alternatif entegrasyon modellerine kapı aralar. Avrupa'da güvenliğin geleceği artık yalnızca Brüksel merkezli kararlarla şekillenmiyor. Bölgesel girişimler, yeni güvenlik mimarilerinin temel taşları haline geliyor. 3SI, ekonomik kalkınma projesinden çıkıp, bölgesel dayanışma ve stratejik dirençliliğin merkezi haline dönüşüyor. Bu dönüşüm, NATO'yu tamamlayan, AB'yi çeşitlendiren bir güvenlik şemsiyesi sunabilir. Avrupa'nın geleceği, ortak tehdit algıları kadar, ortak çözüm platformlarına da bağlı olacak. 3SI bu arayışın önemli bir parçası haline gelmeye aday. Kimilerine göre 3SI, Varşova'nın AB’deki Fransız-Alman ikilisini engellemek için kendi liderliğini dayatarak, Berlin ve Paris'e karşı bir blok oluşturma girişimi olarak da görülebilir. Batı Avrupa'daki bazı eleştirmenlere göre Polonya, Batı Avrupa ile rekabet edebilecek bu Girişimi inşa etmek yerine, Almanya, Fransa, İspanya ve İtalya gibi en önemli AB ülkelerinin bulunduğu gruba katılmayı hedeflemeli. 3SI'in bir merkezkaç etkisi yaratmaması için AB içerisinde uygun bir zeminin bu girişime alan açması ve aranan yeniden yapılanma veya politika mimarilerinde yeterli ilginin gösterilmesi gerekiyor. AB'nin gelecekteki yeniden yapılanması, özellikle enerji ve ekonomi sektöründe, Türkiye\"nin Batılı müttefikleriyle ilişkisini tazelemenin bir yolu olabilir. Dahası, 3SI, üyelerinin oluşumu AB dışı ülkelerle işbirliğine açmayı kabul etmeleri durumunda, Türkiye ile Batılı müttefikleri arasındaki sinerjiyi artırmanın bir aracı olarak görülebilir. [Dr. Tolga Sakman, Diplomatik İlişkiler ve Politik Araştırmalar Merkezi (DİPAM) Başkanıdır.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Üç Deniz Girişimi (3SI), 2015'te Avrupa'nın doğusunda yer alan 13 AB ülkesinin ekonomik kalkınma ve altyapı entegrasyonu hedefiyle kuruldu. Ancak, Rusya-Ukrayna Savaşı ile bu girişim, bölgesel güvenliği sağlamak için stratejik bir platforma dönüştü. ABD'nin desteğiyle, Çin ve Rusya'nın bölgedeki etkisini sınırlamak amacı güdülüyor. Türkiye, 3SI ile Karadeniz güvenliği ve enerji hatları konusundaki stratejik rolünü güçlendiriyor, ancak girişimin heterojen yapısı, ortak stratejilerin geliştirilmesinde zorluk yaratıyor. 3SI, AB içinde alternatif entegrasyon ve güvenlik modellerinin bir parçası olarak öne çıkıyor."}
{"text": "Galatasaray Üniversitesi Hukuk Fakültesi Bilişim ve Teknoloji Hukuku Anabilim Dalı Öğretim Üyesi Dr. Osman Gazi Güçlütürk, İsrail'in Gazze'de yapay zeka kullanımını ve bu durumun hukuki boyutunu AA Analiz için kaleme aldı. *** Yapay zeka teknolojisi, her geçen gün yeni uygulama alanlarıyla ve sunduğu vaatlerle gündeme gelmeye devam ediyor. Çoğunlukla sunduğu fırsat ve avantajlar konuşulsa da yapay zekanın yeni uygulamaları pek çok riski de beraberinde getiriyor. Özellikle yapay zekanın otonom karar verme kabiliyetlerinin saldırı ve savunma sistemleriyle entegre edilmesi önemli risk ve endişeleri doğuruyor. Bu bağlamda İsrail Savunma Kuvvetleri'nin (IDF) Gazze'de yapay zeka kullanımına dair gelişmeler de kritik önem taşıyor. Yapay zekanın askeri alanda kullanımı çeşitli biçimlerde gerçekleşebilir. Bunlar arasında operasyon sahasının yapay zeka ile analizi, hedeflerin belirlenmesi ve tespiti, hedeflere kilitlenme süreçlerinde yapay zekanın kullanılması yaygın örneklerdir. Ancak bu sistemlerin en tartışmalı kullanımı, yapay zekanın doğrudan saldırı emri verecek şekilde konumlandırılmasıdır. İsrail ordusu, yapay zekanın ve otonom sistemlerin operasyonel süreçleri hızlandırmak amacıyla kullanıldığını açıklamalarında bizzat belirtiyor. [1] IDF aynı zamanda bu sistemlerin çıktılarının insanlar tarafından incelendiğini ve özellikle de hedef tespitindeki çıktıların yapay zeka çıktılarıyla karşılaştırıldığını belirtiyor. İsrail ordusu, yapay zeka sistemlerinin işleyiş prensiplerini ve karar mekanizmalarını tam bir şeffaflıkla açıklamadığından dolayı bu alandaki bilgi ve haberler çoğunlukla kimliği açıklanmayan kaynaklara dayandırılıyor. Bu da raporların ve iddiaların objektif olarak değerlendirilmesini güçleştiriyor. Bununla birlikte, iddiaların teyit ihtiyacı akılda tutularak, bazı yaygın senaryoların incelenmesi de mümkün hale geliyor. İsrail'in Gazze’de yapay zeka teknolojisini kullanması aslında yeni bir şey değildir. Öyle ki 2021 yılındaki \"Guardian of the Walls\" operasyonu bazı kaynaklarda \"ilk yapay zeka savaşı\" olarak nitelendiriliyor. [2] O tarihten bu yana Gazze'ye yönelik saldırılarda yapay zekanın farklı şekillerde kullanılmaya devam ettiği biliniyor. Gazze'deki operasyonlarda ismi öne çıkan çeşitli yapay zeka araçları bulunuyor. İlk olarak, \"Alchemist\" adlı sistem, farklı kaynaklardan elde edilen verileri toplayarak bölgedeki hareketlilikleri takip ederek bu konuda bilgi sağlıyor. [3] \"Edge360\" ise zırhlı araçlara entegre edilerek çevresel tehditleri operatöre bildiriyor. [4] Bu sistemler doğrudan saldırı kararı almayan, operatörlerin karar alma süreçlerini destekleyen niteliktedir ve dolayısıyla savaş literatüründeki hedefleme döngüsünü sınırlı biçimde etkilemektedir. Diğer yandan, İsrail'in Gazze'de kullandığı yapay zeka araçlarının karar destek sistemlerinin ötesine geçtiğine dair ciddi iddialar da mevcut. Bu kapsamda 3 sistem özellikle öne çıkmaktadır. İlki, çatışmanın başından beri ayrıntılı hedefleme için kullanılan \"Lavender\" isimli sistemdir. Lavender, İsrail ordusunun sahip olduğu veri havuzlarını kullanarak hedef alınması gereken kişileri ve konumları belirlemektedir. İkinci sistem \"Gospel\" (Habsora) ise Lavender'in fonksiyonlarını daha geniş ölçekte ve ek olarak yapılar düzeyinde de gerçekleştirmektedir. Üçüncü sistem olan \"Where’s Daddy?\" ise hedeflenen kişilerin mobil konum verilerini takip ederek belirli yerlere girip girmediklerini tespit etmekte ve bu nihai konum bilgisi hedef olarak etiketlenmiş kişilere karşı operasyon gerçekleştirilecek konum tespitinde kullanılmaktadır. [5] İsrail'in Lavender, Gospel ve Where’s Daddy? sistemlerinin kullanımı hakkındaki haber ve raporlar incelendiğinde, sistem çıktılarının doğrulanmadan seri saldırılarda kullanıldığı, sivil-asker ayrımının gözetilmediği ve hedeflerin sivil yaşam alanlarında hedef alındığına dair endişe verici bulgular öne çıkmaktadır. Bu sistemler de gerçekten tasarım açısından bakıldığında karar verici olmayıp belirli kararları destekleyebilecek niteliktedir. Diğer yandan karar destek sistemi gibi kullanılsa bile bir yapay zeka uygulamasının karar verme sürecine etkisi sadece tasarıma değil uygulamaya da bakılarak değerlendirilmelidir. Örneğin anılan sistemler doğrudan otonom hareket etmemesine rağmen, bazı kaynaklara göre İsrail ordusu tarafından özellikle erken operasyonlardaki kullanımlarda Lavender’in hedefleme tespitlerinin doğrulama sürecinden geçmeden ve sadece kâğıt üzerinde çok hızlı onaylanmak suretiyle saldırı emirlerine dayanak olduğu belirtilmektedir. Yapay zekanın savaş alanında doğrudan kime saldırı yapılacağına karar veren bir mekanizma olarak kullanılması ise hukuki açıdan önemli sorunları gündeme getirmektedir. Yapay zekanın savunma ve askeri sanayide karar destek sistemi olarak kullanımı genel olarak ulusal veya uluslararası düzlemde yasaklanmış değildir. Ancak yapay zeka desteklerin karar destek sistemi olmanın ötesine geçip karar alma mekanizmasını önemli ölçüde ve belki tamamen etkileyecek şekilde kullanılması uluslararası insancıl hukuk bakımından sorun teşkil etmektedir. Uluslararası insancıl hukuk kuralları uluslararası hukukun diğer alanlarında olduğu gibi uluslararası antlaşmalarla ve mahkeme kararlarıyla olduğu kadar uzun yıllardır süre gelen ve yazılı olup olmamasına bakılmaksızın geçerliliği uluslararası alanda kabul edilen teamül kuralları üzerinden de gelişmektedir. Bu teamül kuralların yaygın atıf yapılan bir derlemesi ise Uluslararası Kızıl Haç Komitesi (ICRC) tarafından yapılmıştır. [6] Bu kural ve ilkelere bakıldığında silahlı çatışma ortamlarında sivillerin korunması ve ayrım gözetmeyen saldırıların önlenmesini amaçlayan köklü ilkeler göze çarpmaktadır. Bu ilkeler arasında siviller ile savaşanların ayrıştırılması, saldırıların orantılı olması ve hedeflerin askeri amaçlı olduğunun doğrulanması gibi temel kurallar yer almaktadır. Silahlı çatışmanın varlığı uluslararası insan hakları hukukunun tamamen askıya alındığı anlamına gelmez. Dahası bu kurallar genel nitelikte olup yeni teknolojilerden açıkça bahsetmiyor olmaları da yeni teknolojilerin bu ilkelerin kapsamı dışında kaldığı, serbestçe kullanılabileceği şeklinde de yorumlanamaz. Diğer bir deyişle yapay zekanın silahlı çatışma araçlarına entegrasyonu durumunda bu silahlar da mevcut uluslararası hukuk kurallarına uygun şekilde kullanılmalıdır. Daha özelde ise genel olarak ölümcül otonom silah sistemleri (LAWS) olarak adlandırılan silah sistemleri [7] insanlara zarar veren sistemlerin yine insanlar tarafından kontrol edilmesinin önemini vurgulayan bazı Birleşmiş Milletler (BM) kararları [8], Türkiye’nin de kendisine ve bazı protokollerine taraf olduğu \"Bazı Konvansiyonel Silahlar Hakkında Sözleşme\" ve 1949 tarihli Cenevre Konvansiyonları ile bunun ekleri tarafından da düzenleme altına alınmaktadır. Özellikle Türkiye’nin taraf olmadığı Cenevre Konvansiyonu’nun I numaralı protokolünde yer alan 36.madde uyarınca yeni bir savaş silahı ya da yöntemi almayı, kullanmayı ya da geliştirmeyi düşünen devletlerin bunların ilgili uluslararası hukuk kuralları tarafından yasaklı olup olmadığını kontrol etme yükümlülüğü bulunmaktadır. Peki daha önce anılan sistem ve uygulamaların bu kurallar karşısındaki durumu nedir? Öncelikle net bir şekilde belirtilmelidir ki bir operasyon kararının doğrudan bir sistem tarafından verilmesi doğru değildir. Nihai operasyon kararı daima insan kontrolünde gerçekleşmelidir. Buradaki insan kontrolünün de sadece şekli olması yetmez. Söz konusu silah sistemi ve savaş alanı açısından uzman bir kişi tarafından gerçekleştirilen anlamlı bir kontrol ancak bu anlamda kontrol teşkil eder. Personelin sadece şekli bir imza ya da mühürden ibaret onayı ise bu anlamda geçerli ve anlamlı insan kontrolü sayılmayacaktır. İkinci olarak uluslararası hukukun temel ilkeleri uyarınca bu şekilde kullanılacak silahların geliştirilmesinde teknik uzmanlık ve isabet de aranmalıdır. Şu an kullanılan gelişmiş yapay zeka sistemleri teknik işleyiş itibariyle olasılıksal çalışmakta ve hata ihtimali taşımaktadır. İşin ucunda insan hayatı olan kullanımlarda bu oranın düşürülmesi sivil hayattaki kullanımlara nazaran daha çok önem taşımaktadır. Örneğin, Lavender'ın hata oranının yüzde 10 olduğu iddia edilmektedir. [9] IDF tarafından kullanılan sistemler açılıp detaylı incelenmeden bu oranların doğruluğundan emin olmak mümkün olmamakla birlikte salt oran olarak bakıldığında saldırı kararı vermek için hedef belirlemek adına kullanılan bir sistem için bu hata oranı takip eden detaylı bir inceleme ve doğrulama olmaksızın kullanılamayacak kadar yüksektir. Son olarak değinilmesi gereken husus bu kurallara aykırılığın yaptırımının ne olduğudur. Bazı temel istisnalar dışında, kural olarak uluslararası hukuk düzenlemeleri ulusal kanunlarda olduğu gibi tek bir merkezden çıkarılmaz ve doğrudan herkes için bağlayıcı hale gelmez. Uluslararası hukukta devletlerin egemen eşitliği ilkesi nedeniyle, devletlerin onayı olmadan yargılanmaları da mümkün değildir. Bu sebeple uluslararası düzlemde bir devlete karşı yürütülebilecek hukuki süreçler oldukça karmaşık hale gelebilmektedir. Uluslararası Adalet Divanı (UAD) gibi kurumlar, bağlayıcı olmayan tavsiye kararlarıyla [10] operasyonların durdurulması çağrısı yapmaktadır. Diğer yandan İsrail, Gazze’deki operasyonlar sebebiyle tarafı olduğu BM Soykırım Sözleşmesi’nin ihlali gerekçesiyle Güney Afrika tarafından UAD önünde dava edilmiştir. [11] Dava dokümanlarda yapay zekaya atıf bulunmamakta ve dava kapsamında genel uluslararası hukuk bakımından tartışma yapılmaktadır. Söz konusu dava ise halen görülmeye devam etmektedir. [1] [2] Anna ANRONHEM, “Israel's operation against Hamas was the world's first AI war”, 27.05.2021, Takeshi KUMON, “The first AI conflict? Israel's Gaza operation gives glimpse of future”, 28.06.2021, [3] Tal MİMRAN & Gal DAHAN, “Artificial Intelligence in the Battlefield: A Perspective from Israel”, 20.04.2024, [4] Tal MİMRAN & Gal DAHAN, “Artificial Intelligence in the Battlefield: A Perspective from Israel”, 20.04.2024, [5] Yuval ABRAHAM, “‘Lavender’: The AI machine directing Israel’s bombing spree in Gaza”, 03.04.2024, [6] ICRC, International Humanitarian Law Databases, [7] United Nations Office for Disarmament Affairs, [8] Birleşmiş Milletler Genel Meclisinin 22.12.2023 tarih 78/241 sayılı kararı: Birleşmiş Milletler Genel Meclisinin 02.12.2024 tarih 79/62 sayılı kararı: [9] Yuval ABRAHAM, “‘Lavender’: The AI machine directing Israel’s bombing spree in Gaza”, 03.04.2024, [10] Uluslararası Adalet Divanı, 19.07.2024 tarihli tavsiye kararı, [11] “Application of the Convention on the Prevention and Punishment of the Crime of Genocide in the Gaza Strip (South Africa v. Israel)”, [Dr. Osman Gazi Güçlütürk, Galatasaray Üniversitesi Hukuk Fakültesi Bilişim ve Teknoloji Hukuku Anabilim Dalı Öğretim Üyesidir.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "İsrail'in Gazze'de yapay zeka kullanımının hukuki boyutları, özellikle savaş alanında doğrudan saldırı kararları verilmesiyle ilgili ciddi endişeler doğuruyor. Yapay zeka sistemlerinin karar destek mekanizmalarındaki potansiyel hatalar ve uluslararası insancıl hukuk ile uyum, bu teknolojilerin askeri kullanımında hukuki sorunlara yol açmaktadır."}
{"text": "Amerikalı akademisyen Adam McConnel, ABD Başkanı Donald Trump'ın dış ilişkilerinde tutarlı bir doktrin izleyip izlemediği tartışmalarını AA Analiz için kaleme aldı. *** Guildenstern: “İşte! Nasıl oldu?” Rosencrantz: “Zekice!” G: “Doğal olarak mı?” R: “İçgüdüsel.”[1] Artık, bizzat kendisinin de söylediği gibi, ABD Başkanı Donald Trump’ın karar alma süreçlerini neyin yönlendirdiğini kesin olarak biliyoruz: içgüdü [2]. Trump’ın verdiği kararların arkasında ne uzun soluklu bir plan ne de sağlam bir strateji olmadığı uzun zamandır herkesin malumuydu ancak yine de hem yandaşları hem de muhalifleri, onun tutarsız, çelişkili hatta mantığa aykırı kararlarına çeşitli açıklamalar getirmeye çalıştılar. Umarım Trump’ın bu itirafı, gerçekleri kavramamıza yardımcı olur ve dikkatimizi esas meseleye, yani onun gösterişli ama gelişigüzel kararsızlıklarının yarattığı kaosla nasıl başa çıkacağımıza odaklanmamıza vesile olur. Trump’ın nadir görülen tutarlı diplomatik yaklaşımlarından biri, ilk döneminde de göze çarpan Çin’e yönelik ikili tavrı: sık sık Pekin’i sert sözlerle tehdit ederken, zaman zaman da övgü dolu ifadeler kullanıyor [3]. Bu agresif anti-Çin söylemi ile Moskova’yla kurduğu görece dostane ilişkiler arasındaki tezat, “ters Nixon” adıyla anılan taktiksel bir manevrayı işaret ediyor—1970’lerin başında Nixon’ın Çin’i Soğuk Savaş’ta SSCB’den uzaklaştırıp ABD’ye yaklaştırma stratejisinin tam tersi bir yaklaşım. Ancak Nixon ile Ulusal Güvenlik Danışmanı Henry Kissinger’ın uzun vadeli, net bir stratejisi vardı ve bu stratejinin başarısı için taktikler geliştirmişlerdi. Trump ise ne benzer bir strateji ne de belirgin bir vizyon ile hareket ediyor, sözleri ve eylemleri, böyle bir strateji izleyen bir liderden beklenenlerle örtüşmüyor. Aynı şekilde, bazıları Trump’ın da Nixon’a atfedilen “deli adam teorisi”ni kullandığını ileri sürdü. Ne var ki Nixon bu yöntemi yalnızca birkaç özel durumda uyguladı, Trump’ın genel tutumu ise özellikle ilk döneminde, tutarsız ve öngörülemez. Sonuçta, bir siyasetçinin öngörülemez davranışını stratejik bir taktik olarak yorumlamaya çalışmak komplo teorisi olacaktır zira geriye dönük bakıldığında ortaya çıkan her tutarsız veya mantık dışı karar, \"deli adam teorisi\" iddiasıyla kasıtlıymış gibi gösterilebilir. Trump'ın davranışlarını değerlendirmek için yeterince zamanımız oldu. Dört yıldan fazla bir süre başkanlık yapmasının yanı sıra, Trump, 2017’de göreve başlamadan önceki 30 yıl boyunca New York sosyetesinde ve televizyon kişiliği olarak kamuoyunda tanınmıştı ve şunu rahatlıkla söyleyebiliriz ki Occam’ın Usturası [4], Trump’ın politika tercihlerini anlamlandırabilmek için en iyi araç. Eğer Trump uluslararası ilişkiler yaklaşımını yönlendirmek için bir doktrin geliştirmiş olsaydı, bunun ne olduğunu bilirdik. Örneğin, Trump 1980’lerden beri tarifeler konusunda takıntılı [5], bu yüzden başkanlık dönemlerinde tarife konusunun sürekli gündemde olması şaşırtıcı değil. Ne var ki Trump’ın tercihleri arasında, davranış ve karar alma süreçlerinde tutarlılığı zorunlu kılan bir dış politika doktrini yok. Bunun yerine, büyük ölçüde, kendi çıkarına yönelik dürtülerle hareket ediyor [6]. Bu yüzden dış ilişkiler, onun için diğer tüm etkenlerden çok daha fazla kişisel kazanç hesabına göre şekillenmiş bir unsura dönüşüyor. ABD çıkarları da yalnızca Trump’ın seçmen kitlesini etkilediği müddetçe etkili. Çin karşıtı ve İsrail yanlısı tutumları, bu konuların kendisine arzu ettiği kamuoyu desteğini kazandıracağı düşüncesiyle dış politikasına yön veriyor. Uluslararası ilişkiler bağlamında kararlarına dayanak olacak neredeyse hiçbir etik ya da ideolojik temeli bulunmuyor. Tarifeler bu bakımdan somut bir örnek. Sanayileşme sürecindeki ülkeler, yerli sanayilerini yeterli rekabet gücüne erişene kadar korumak için, gelişmiş ülkeler ise çoğu zaman siyasi gerekçelerle belli sektörleri veya ürünleri korumak amacıyla tarifelere (gümrük vergilerine) başvurur. Trump tarifeleri bir tehdit unsuru ve pazarlık aracı olarak kullanıyor; bu yüzden her yabancı ülke ve ithal ürün potansiyel bir hedef. Kendi hesabına göre hızlıca hangi tavizi koparabileceğini ve bunun anında ne sonuçlar doğuracağını belirliyor. Daha önce de tarifelerle ülkeleri tehdit etmiş, uygulamaya koymuş; ancak karşı taraf taviz verince saatler içinde bu tarifeleri gevşetmiş veya tamamen geri çekmişti. Geçtiğimiz haftalarda, Trump'ın o tarihte henüz yeni yürürlüğe koymuş oldukları küresel tarifeleri ani bir kararla geri çekmesiyle sonuçlanan son olay, Wall Street'in panik satışlarıyla tetiklendi. Bu kez tarifelerde ölçüyü kaçırmış olabilirler, zira tahvil piyasaları uzun vadeli çalkantının süreceğine işaret etmeye devam ediyor [8]. Öte yandan Çin’in yaptığı gibi, AB’nin de hazırlık içinde olduğu üzere, daha güçlü aktörler de ABD mallarına kendi tarifeleriyle misillemede bulundu. -Neden? Asıl soru şu ki, Trump neden tarifeleri bir kılıç gibi sallayıp, tıpkı Büyük İskender’in Kordiyen Düğümü kılıçla kesmesi gibi küresel ekonomiyi paramparça etme ihtiyacı hissediyor? Yukarıda da bahsedildiği üzere, Trump 1980’lerden beri tarifeleri bir politika aracı olarak savunuyor ve diğer ülkelerin ABD’yi “kazıkladıklarından” dem vuruyor. Oysa ABD, II. Dünya Savaşı’ndan bu yana kurulan küresel serbest ticaret rejimlerinden son derece fayda sağladı. Çoğu Amerikalı, insanlık tarihinin en yüksek refah düzeyine erişti ve bunun sebebinin bir kısmı, dünyanın dört bir yanındaki servetin ABD’ye akmasıydı. Yetkililer, yurt dışında artan refahın daha müreffeh, barışçıl ve dolayısıyla daha güvenli bir dünya yaratacağını biliyordu ve bu da ABD’nin lehineydi [9]. Yani ABD, küresel finans ve ticaret sistemini tamamen fedakarlık ya da safiyane niyetlerle inşa etmedi. Trump ise başka ülkelerin serbest ticaretten kazanç sağlamasının küresel düzenin işe yaradığını ve ABD’nin bundan fayda sağladığını hiç kavrayamadı. Trump'ın zihni sıfır toplamlı hesaplarla dolu, ona göre eğer başka bir ülke kar ediyorsa, bu, tanım gereği ABD’nin kaybettiği ve o ikili ilişkide haksızlığa uğradığı anlamına geliyor. Tek bir ayrıntıya fazlasıyla odaklandığı için bütünü göremiyor ve bu yüzden tarifeleri çözüm olarak benimsiyor. Trump’ın dolambaçlı konuşma üslubu ve etrafındaki büyük düzenekleri anlamaya yönelik hüsran dolu çabaları, Rosencrantz ile Guildenstern’i anımsatıyor. Shakespeare’in Hamlet’inin uğursuz soytarıları olan bu iki karakter, Tom Stoppard’ın trajikomik şaheserinde modern insanın simgesi haline geliyor. Tıpkı onlar gibi Trump da içinde savrulduğu oyunu anlamak için yalnızca içgüdüsüne ve başkalarının sözlerine güveniyor. Dolayısıyla dış politika kararları içgüdüsel; umarız önümüzdeki dört yılda etrafındakilerin akıllıca sözlerine daha çok kulak verir. [1] Tom Stoppard, Rosencrantz and Guildenstern are Dead, Act I. [2] [3] [4] Yani, aynı olguyu açıklamak için birden fazla açıklama değerlendiriliyorsa, en basit ve en doğrudan olan tercih edilmelidir. [5] [6] [7] [8] [9] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Adam McConnel, Donald Trump'ın dış politikasının tutarsız ve içgüdüsel olduğunu vurgulayarak, Çin ve Rusya gibi ülkelerle ilişkilerinde belirgin bir strateji eksikliğine dikkat çekiyor. Trump’ın dış ilişkilerinde kişisel çıkarlar ve kısa vadeli pazarlıklar ön planda olup, uzun vadeli ve tutarlı bir stratejinin eksikliği büyük bir sorun olarak ortaya çıkıyor."}
{"text": "Avrupa Komşuluk Konseyi Direktörü Samuel Doveri Vesterbye, \"Ayrışan Dünyada Diplomasiyi Sahiplenmek\" konulu Antalya Diplomasi Forumu'nun mahiyetini ve dünya diplomasisinin geldiği noktayı AA Analiz için kaleme aldı. *** Dünya derin bir sarsıntı dönemi geçiriyor. Ülkeler, artan korumacılık ve giderek derinleşen ekonomik belirsizlikle mücadele ederken ABD ise tüm odağını, algıladığı \"Çin tehdidine\" yöneltmiş durumda. Tedarik zincirleri parçalanıyor; Birleşmiş Milletler gibi çok taraflı yapılar ise her geçen gün daha da etkisizleşiyor. Demokrasiler gerilerken, otoriter liderlik anlayışı ve realist politikalar ön plana çıkıyor. Trump ise başta NATO müttefikleri ve Avrupa Birliği olmak üzere dünyayı, \"Önce Amerika\" doktrinini sorgusuz sualsiz kabul etmeye zorluyor. Peki, Amerika aslında dünyadan ne istiyor? Çin ekonomik olarak fazlasıyla büyüdü ve teknolojik açıdan çok güçlendi; bu da Washington için ciddi bir tehdit oluşturuyor. Kısaca söylemek gerekirse, Pekin artık fazla büyük bir rakip ve ABD Asyalı rakibine giderek daha fazla bağımlı hale geliyor. Trump bir yandan kamu harcamalarını azaltmak (ve böylece ABD bütçe açığını düşürmek) diğer yandan da Çin'i askeri kapasite, teknoloji ve ticaret fazlası açısından izole etmek istiyor. Bu nedenle bir müzakere taktiği olarak aynı anda birçok ülkeye gümrük vergileri uygulayarak baskı kuruyor. Önce ülkeleri cezalandırıyor, ardından onları teker teker kendi şartlarıyla masaya oturtuyor. Görüşmeler sırasında ülkelerden, Çin’le ticareti kesmelerini, onun yerine Amerikan gazı ya da ABD’ye yakın ülkelerden (örneğin Suudi Arabistan) fosil yakıt almalarını talep ediyor. Aynı zamanda çevre, emek ve sosyal haklarla ilgili ESG (çevresel, sosyal ve yönetişim) standartlarının terk edilmesini istiyor; karşılığında ise ülkeleri, Amerikan teknoloji şirketlerine ve denetlenmeyen sanayi ya da gıda ürünlerine pazarlarını açmaya zorluyor. Trump, \"Amerikan savunma ürünleri satın alma\" koşuluyla seçilmiş ve \"uyumlu\" müttefiklere teknoloji transferi vadediyor. Trump’ın asıl hedefi, Çin ve Amerika dışında bağımsız bir seçenek oluşturabilecek ülke ya da blokları -örneğin Türkiye, Avrupa Birliği, Brezilya ve Hindistan'ı- etkisizleştirmek. Bağımsız dış politikalar ve güvenlik politikaları izlemek ya da tarafsız kalmak, Trump’ın dünyayı ikili bir düzleme indirgeyen anlayışı açısından doğrudan bir tehdit olarak görülüyor. Neden? Çünkü bu tür bir duruş, onun \"ya benimlesin ya da bana karşısın\" şeklindeki siyah-beyaz dünya görüşüne ters düşüyor. Amerika ile Çin arasında taraf seçmeye zorlanmak, yalnızca Çin'le güçlü ticari bağları olan Afrika ve Asya ülkeleri için yıkıcı sonuçlar doğurmaz. Aynı zamanda Fransa, İspanya, Almanya ve Polonya gibi Avrupa Birliği ülkeleri ve Türkiye açısından da son derece zorlu bir süreci beraberinde getirir. Nitekim Trump'ın kendi ifadesiyle bu oyunun tek kazananı \"Önce Amerika\"dır. Örneğin, ABD’den ithal edilen yüksek maliyetli doğal gaz, hem Avrupa'da hem de Türkiye'de sanayi üretimini baskılar. Avrupa’nın Çin’le olan ticari ilişkilerini kesmeye zorlanması, kıtanın üçüncü en büyük ticaret ortağı olan ve 700 milyar avroyu aşan bir pazardan vazgeçilmesi anlamına gelir. Bu durum doğrudan ürün fiyatlarını artırır ve sanayi sektörünün rekabet gücünü zayıflatır. Aynı zamanda, AB ve Türkiye'nin pahalı Amerikan doğal gazına yönelmesi ve buna karşılık yenilenebilir, özerk enerji kaynaklarından vazgeçmesi beklentisi de sürdürülebilir değilken, bu da Trump’ın öne sürdüğü taleplerden bir tanesi. Bu yıl Antalya Diplomasi Forumu, \"Ayrışan Bir Dünyada Diplomasiyi Sahiplenmek\" temasıyla düzenlendi. Forum; Avrupa, Asya, Latin Amerika ve Afrika’dan katılımcıları bir araya getirerek, ABD-Çin rekabetinin gölgesinde kalan küresel siyasete farklı bir ses kazandırdı. Devletlerin kendi ticaret ortaklarını seçme ve uluslararası sistemi yeniden şekillendirme hakkı (yani diplomatik özerklik) yeniden gündeme taşındı. Forum boyunca Türk diplomatlar aktif biçimde sahadaydı. Dünyanın dört bir yanından gelen temsilcilerle temas kurarak, ticaret yollarından altyapıya, gümrük vergisi hususundan bölgesel bağlantılara kadar geniş bir yelpazede diyalog yürüttüler. Bir Antalya Diplomasi Forumu katılımcısı olarak gördüğüm ve söyleyebileceğim şu ki, bugün dünyanın birçok yerinden aynı çağrı yükseliyor: “Bize bir alternatif sunun. Amerika ya da Çin arasında seçim yapmak istemiyoruz.” Dünyada 195 ülke varken, yalnızca iki büyük gücün rekabetinin tüm sistemin rotasını belirlemesi ne adil ne de sürdürülebilir. Antalya Diplomasi Forumu, bu dayatılmış ikili düzenin dışında kalanlar için bir nefes alanı, çok kutuplu dünyanın sesi olma potansiyeli taşıyor. [Samul Doveri Vesterbye Avrupa Komşuluk Konseyi Direktörüdür.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Samuel Doveri Vesterbye, Antalya Diplomasi Forumu'nda, ABD'nin Çin ile rekabetinin dünya diplomasi üzerindeki etkisini ele alarak, küresel güçlerin yalnızca iki seçenek arasında sıkışmasına karşı çok kutuplu bir yaklaşımın önemini vurguladı. Forumda, ülkelerin kendi ticaret ve dış politika tercihlerini serbestçe yapma haklarının yeniden gündeme geldiği belirtildi."}
{"text": "Yalova Üniversitesi Hukuk Fakültesi Öğretim Üyesi Doç. Dr. Ali Osman Karaoğlu, Yunanistan'ın Deniz Alanları Planı Haritası'nın uluslararası hukuk kuralları açısından geçersizliğini AA Analiz için kaleme aldı. *** Türkiye ile Yunanistan arasındaki en büyük sorunlardan biri Ege Denizi’nde (Adalar Denizi) uygulanacak yetki alanları sorunudur. Amerika Birleşik Devletleri (ABD) ve Avrupa geriliminin yükseldiği ve Türkiye’nin de dahil olduğu yeni bir Avrupa güvenliği paradigmasının görüşüldüğü bu dönemde, Yunanistan’dan Türkiye-Avrupa Birliği (AB) ilişkilerine etki edebilecek bir adım geldi. Yunanistan, 16 Nisan Çarşamba günü Deniz Alanları Planı Haritası (Maritime Spatial Planning Map) yayınlamış ve yayınladığı haritaya Türk deniz yetki alanlarını hiçe sayacak şekilde kendi tek taraflı tezlerini yansıtmıştır. Bu haritaya göre, Ege Denizi’nde Yunan adalarına 12 mil (deniz mili) olacak şekilde bir yetki alanı tanınmıştır ki bu durum tüm adalar için kabul edildiğinde Ege Denizi’nin yüzde 70’den fazlası Yunanistan hakimiyetine geçmektedir. Böyle bir paylaşım normalde uluslararası sular kapsamında sayılacak deniz alanlarını da ölçüsüz bir şekilde sınırlandırmakta ve denizlere hakim olan seyrüsefer serbestisini kısıtlamaktadır. Ayrıca denizlerin sahip olduğu kaynaklardan yararlanma noktasında da Türkiye ile Yunanistan arasında adil olmayan bir netice ortaya çıkarmaktadır. Yunanistan, halihazırda 6 mil olarak uyguladığı karasularını her fırsatta 12 mile çıkarmak istemektedir. Nitekim Yunanistan 1982 tarihli Birleşmiş Milletler (BM) Deniz Hukuku Sözleşmesi'ne taraf olduktan sonra Sözleşmede yer alan 12 mil üst sınırının “doğal hakkı” olduğunu iddia etmektedir. Türkiye ise Ege Denizi’nde Türk anakarasına çok yakın Yunan adalarının bulunduğunu ve dünyadaki diğer örneklerde görüldüğü gibi sorunun Türkiye ve Yunanistan arasında akdedilecek hakkaniyetli bir anlaşma çerçevesinde çözülmesi gerektiğini ifade etmektedir. Türkiye, 1982 tarihli BM Deniz Hukuku Sözleşmesi’ne taraf olmadığı gibi Ege Denizi’nde bölgesel bir teamül hukukunun oluşumunu önlemek üzere Sözleşme öncesinde ve sonrasında Ege Denizi’nde 12 mil karasuları uygulamasına ısrarlı muhalefet etmiştir. Türkiye, 1995 yılında Yunanistan’ın “karasularını 12 mile çıkarabileceklerine ilişkin” kararına karşı aynı yıl Türkiye Büyük Millet Meclisi'nde (TBMM) “casus belli” olarak bilinen kararı almıştır. Buna göre Meclis, Yunanistan’ın karasularını 12 mile çıkarması halinde Türk Hükümeti’ne askeri tedbirler de dahil olmak üzere her türlü tedbiri alma yetkisi vermiştir. Belirtmek gerekir ki halihazırda Türkiye de Ege Denizi’nde 6 mil karasuları uygulamasına sahiptir. Yunanistan zaman zaman siyasi açıklamalar ya da haritalar ve planlar ile 12 mil hedefini gündeme getirmiş ancak hayata geçirememiştir. BM Deniz Hukuku Sözleşmesi’nin karasularına ilişkin hükmü uluslararası teamül hukuku kuralıdır ve karasularının üst sınırı en fazla 12 mil olabilir. Belirtmek gerekir ki 12 mil üst sınır olup devletler denizlerin özelliğine göre daha düşük bir karasuları sınırı belirleyebilirler. Ancak hiçbir durumda üst limit 12 mili geçemez. Bu bağlamda Yunanistan’ın iddia ettiği gibi Sözleşme otomatik olarak 12 mil hakkı vermemekte, şartlar uygunsa 12 mile kadar uzatma müsaadesi vermektedir. Günümüzde birçok devlet diğer kıyıdaş devletlerin haklarını ihlal ettiği için 12 mili uygulamamakta, daha aşağı bir karasuları sınırı belirlemektedir. Kaldı ki Türkiye zaten uluslararası hukukta yerleşik bir kural olan ısrarlı muhalefet (persistent objection) kuralına göre Ege Denizi açısından 12 mil kuralına her zaman karşı çıkmış ve bölgesel bir teamül hukuku kuralı oluşmasının önüne geçmiştir. Nitekim bir teamül hukuku kuralının oluşumu esnasında ilgili kurala ısrarla muhalefet eden ve reddeden devlet o kural ile bağlı olmaz. Bu anlamda Yunanistan’ın ısrarla ileri sürdüğü “12 mil karasularının uluslararası teamül hukukundan kaynaklanan hakkı” olduğu tezi Ege Denizi’nde geçerli değildir. Kaldı ki her iki devlet de 6 mil sınırını uygulamakta ve Ege Denizi’ni kullanan diğer devletlere de 6 mil üzerinden muamele edilmektedir. Bölgesel bir teamülden bahsedilecekse 6 mil uygulaması bölgesel teamül hukuku oluşturmaya daha müsaittir. Hukukun genel ilkelerinden biri de “hakkını kullanırken başkasının kendi hakkını kullanmasını da zorlaştırmamak”tır. Türkiye, Ege Denizi’nde yer alan binlerce adanın hususiyetinden ötürü konunun bir anlaşma ile çözümlenmesi gerektiğini savunmaktadır. Yunanistan ise Türkiye ile böyle bir anlaşma yapmaya yanaşmadığı gibi İtalya, Mısır ve İsrail ile deniz yetki anlaşmaları imzalamıştır. Üstelik Mısır ile akdettiği anlaşma Türkiye’nin deniz yetki alanlarını da ihlal etmektedir. Türkiye ise elbette anlaşmanın tarafı olmadığından kendi haklarını korumaktadır. Bu anlamda birtakım anlaşmalar Türkiye hesap edilmeden yapıldığı için Yunanistan için dezavantaja bile dönüşmüştür. Uluslararası Adalet Divanı (UAD) birçok davasında kıyıdaş devletler arasında yapılacak anlaşmaların önemine dikkat çekmiş ve en doğru çözümün anlaşma yoluyla olacağını vurgulamıştır. Yunanistan’ın en büyük kıyıdaş devlet olan Türkiye’yi yok sayarak bölge devletleri ile anlaşma yapması Türkiye’yi bağlamamaktadır. Hatta anlaşma olmasa dahi Divan’ın diğer devletler hakkında verilmiş kararları Türkiye’nin birçok tezini desteklemektedir. Zira Divan, önüne gelen deniz yetki alanları uyuşmazlıklarında denizin coğrafi durumunu, adaların varlığını, diğer kıyıdaş devlete yakın adaların konumunu dikkate alarak adil bir çözüme ulaşmaya çalışmakta ve otomatik olarak uygulanan 12 mil iddiasını reddetmektedir. Divan birçok kararında diğer kıyıdaş devletin deniz yetki alanları içerisinde bulunan adaların deniz yetki alanlarının kısıtlanması gerektiğini savunmuştur. Buna göre Meis Adası gibi Türk anakarasına çok yakın olan adalara tam deniz yetki alanları tanımlaması yapmak mümkün değildir. Böyle bir durumun kısıtlanması Divan kararlarına göre kıyıdaş devletlerin haklarının dengelenmesi açısından daha adil bir netice çıkaracaktır. Yunanistan Türkiye ile anlaşma yapma yoluna gitmek yerine son yıllarda gerginliği arttıran eylemlerine devam etmektedir. Bu durumun oluşmasında Yunanistan’ın AB’ye olan güveninin ve AB’den aldığı cesaretin payı da yadsınamaz. Oysa AB’nin iki ülke arasındaki deniz yetki alanları uyuşmazlığı konusunda söz söylemeye hukuken hakkı bulunmamaktadır. Ege Denizi’nde Türkiye’ye rağmen bir çözüme ulaşmak mümkün değildir. Zira Türkiye hem bölgenin en güçlü devletidir hem de Ege Denizi’ne yüzlerce kilometre kıyısı olan bir devlettir. Yunanistan’ın Mısır gibi devletlerle anlaşma yapması veya zaman zaman kendi tezlerinin yer aldığı haritalar ve planlar yayınlaması konunun çözümüne hizmet etmediği gibi Türkiye ile arasındaki gerginliği de artırmaktadır. Üstelik Yunanistan Türk anakarasına yakın ve silahsızlandırılmış statüye sahip birtakım adaları da zaman zaman silahlandırmakta ve gerilimi artırmaktadır. Kronik bir sorun haline gelen Ege Denizi sorununun bu şekilde çözümü mümkün değildir. AB, bir yandan yeni güvenlik denkleminde Türkiye’nin yanlarında yer almasını talep etmekte diğer yandan da Yunanistan’ın tezlerini desteklemektedir. AB bu tutumundan vazgeçip Yunanistan’ın makul bir çözümü kabul etmesini temin etmelidir. Türkiye de Yunanistan ile olan sorunları çözülmedikçe AB’ye koşulsuz destek vermemelidir. Yunanistan’ın en nihayetinde Türkiye ile uzlaşmaya varmaktan başka bir çözüm yolu bulunmamaktadır. Uluslararası hukukun amaçlarına en uygun olan da barışçıl çözümdür. [Doç. Dr. Ali Osman Karaoğlu, Yalova Üniversitesi Hukuk Fakültesi Milletlerarası Hukuk Ana Bilim Dalı'nda Öğretim Üyesidir.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Doç. Dr. Ali Osman Karaoğlu, Yunanistan'ın Ege Denizi'ndeki deniz yetki alanlarını genişletme çabalarını eleştirerek, bu yaklaşımın uluslararası hukuka aykırı olduğunu ve Türkiye ile Yunanistan arasında adil bir çözüm için müzakerelerin gerekliliğini vurguladı. Yunanistan’ın tek taraflı olarak 12 mil karasuları iddiasını desteklemesinin, bölgesel gerginlikleri artırdığını ve çözümün ancak iki ülke arasında yapılacak anlaşmalarla mümkün olacağını belirtti."}
{"text": "İstanbul Medeniyet Üniversitesi Sosyoloji Bölümü Öğretim Üyesi Prof. Dr. Mahmut Hakkı Akın, televizyon programlarında ve dizilerde rastlanan etik dışı kurguların gerçeklik algısına etkilerini AA Analiz için kaleme aldı. *** Kitle iletişimin tarihi seyri, modern kamusallık ve kamuoyu ile doğrudan ilişkilidir. Kitle iletişimin ilk önemli temsilcisi olan gazetenin varlığını sürdürmesi ise, yayınlanan haberler sayesinde okuyucuların ilgisini çekmeye ve onlarda gazeteyi takip etmeyi sağlayacak bir merakın sürekli üretilmesine bağlı gelişmiştir. Elbette buradaki ilişkinin haberi üreten ve tüketen açısından karşılıklı bir ilişki ve dolayısıyla etkileşim olduğu da göz önünde bulundurulmalıdır. Dergi, radyo ve daha sonra televizyon yayıncılığında kitle iletişim araçları değişse bile benzer bir işleyişin devam ettiğini söylemek mümkündür. Ancak bu araçların kurguladıkları bir haberin temsil ettiği iddia edilen gerçekliği hangi yönleri ile ne kadar yansıttığı daima tartışma konusu olmuştur. Bu araçlarda, gerçekliğin kısmi yansıtılmasının ötesinde çarpıtılması ve olmuşların olmamış gibi, olmamışların da olmuş gibi aktarılması mümkündür. Burada okunan ve işitilen ile bakarak izlenen arasındaki yapısal farka da dikkat çekmek gerekiyor. Gazetede ve dergide okunan ya da radyoda işitilen bir haber ile televizyonda izlenen bir haberin doğruluğunu sorgulama noktasında insanlarda aynı zihinsel süreçler işlemiyor. Göz ile zihin arasındaki ilişki, televizyonda izlenen bir şeyi sorgulamadan kabul etme temayülüne sahiptir. Bu temayül dolayısıyla zamanla yaşanan teknik gelişmeler sayesinde daha çok yazıdan ve daha az fotoğraftan oluşan pek çok gazete ve dergi, daha çok fotoğrafa ve daha az yazıya doğru bir geçiş yaşamıştır. Görüntü odaklı televizyonun kitleler üzerindeki etkisi, gazete, dergi ve radyodan çok daha güçlü olmuştur. İletişim sosyolojisi, benzer bir sistemle işlemelerine rağmen kitle iletişim araçlarının toplumsal sınıflara göre farklılaştığını gösteriyor. Bu sosyolojik farklılaşma, gazetelerin, dergilerin, radyo ve televizyon kanallarının içeriklerine göre farklı okuyuculara, dinleyicilere ve izleyicilere sahip olmalarına ve çeşitlenmelerine sebep olmuştur. Medya, izleyici kitlelerinin farklılıklarına göre üretilen haber ve programlar açısından çeşitliliklere sahiptir. Kanallara ve saatlere göre ise yayın içerikleri değişmektedir. Bu çeşitliliği dikkate alarak merak uyandırmak ve böylece daha fazla izleyiciye ulaşmak, medyanın en önemli motivasyon kaynaklarından biridir. Burada bütün kitle iletişim araçları için geçerli olduğu kabul edilen “köpeğin adamı ısırması haber olmaz ama adamın köpeği ısırması haber olur” ifadesindeki ilke işlemektedir. Aykırı, anormal ya da istisna kabul edilenin daha çok dikkat çekmesi ve ilgi uyandırması beklenir. Diğer kitle iletişim araçları ile kıyaslandığında televizyonun görüntüler yoluyla farklı programlar üzerinden bunu başarma gücü daha fazladır. Türkiye’de yakın dönemde çokça tartışılan gündüz programlarını ve dizileri de kitle iletişim araçlarına dair bu genel değerlendirmeler ve tespitler açısından anlamak mümkündür. Bu tür programlarda daha çok geleneksel toplum yapısına ve değerlere aykırı, toplumun geneli için ayıp, yanlış ya da kötü olarak damgalanan pek çok olayın doğrudan aktörlerinin katılımlarıyla aktarıldığı görülmektedir. Öncelikle medyada görünen, dolayısıyla da gösterilen bir olayın gerçekliğin kısmi bir temsili olduğu gözden kaçırılmamalıdır. Televizyonda kurgulanan ve aktarılan görüntülerin gerçeklikle mesafesinin ne olduğunu ölçme noktasında izleyiciler yeterli araçlara ve donanıma sahip değildir. Ayrıca kurgulanan ile gerçekte olan arasındaki mesafenin ne olduğu da belirsizdir. Bütün bunların ötesinde tartışılan gündüz kuşağı programlarını yayın hayatında tutan başlıca unsur, gerçekliği ne kadar doğru bir şekilde temsil ettikleri değil, özellikle gündüzleri boş vakitleri bulunan toplumsal kesim tarafından çokça izlenmeleridir. Böylece bu tür programları yayınlayan televizyon kanalları daha çok reklam almakta ve para kazanmaktadır. Kavgayı ve mahremiyeti görünür hale getiren kurgu, sadece gündüz kuşağı programlarında değil ilginç bir şekilde yemek yapılanlar da dahil olmak üzere yarışma programlarının çoğunda ve dizilerde özellikle şiddet, aldatma, gayrimeşru ilişkiler ve dedikodu gibi kullanışlı unsurlar dolayısıyla görünürlük kazanmaktadır. Mahrem kalması gereken ve ayıp kabul edilen pek çok olay ve ilişki, daha çok merak uyandırmakta ve daha çok izleyici çekebilmektedir. Bu tür programlar sadece televizyonda bir yayın olarak kalmamakta, sosyal medyada kısa videolar üretmek, paylaşımlara ve tartışmalara konu olmak şeklinde ayrıca bir etkileşim döngüsüne dahil olmaktadır. Haliyle bu programlardaki bazı sıra dışı olaylar, kavgalar ya da dizilerdeki kurgular gündem olduğunda bir ahlak tartışması ortaya çıkmaktadır. Burada arz-talep ilişkisine dayanan bir piyasa etkileşiminin olmadığı söylenemez. Bu nedenle “gündüz kuşağı programları ve diziler toplumun ahlakını bozuyor” şeklindeki genel ifade üzerinde düşünmek gerekmektedir. Böyle bir etki hiçbir şekilde yoktur denilemeyeceği gibi bütün olumsuzlukların bu programlara ihale edilmesi de işin kolayına kaçmak olacaktır. Televizyonun izleyiciler açısından göz ve zihin arasında doğrudan ilişki kurması sebebiyle diğer kitle iletişim araçlarından farklılaştığı göz önünde bulundurulduğunda bu tür programlarda görünür hale getirilen, detaylarıyla aktarılan çatışmaların ve olayların yaygınlaşması beklenebilir bir durumdur. Sürekli görünürlük dolayısıyla yaygınlaşma, normalleşmeye katkı sağlamaktadır. Örneğin, gerçek hayatta insanı günlerce etkileyip alt üst edecek bir şiddet olayı ekranda çay ve çerez eşliğinde izlenebilir. Görünür olanın model alınması ve sorgulanmadan kabulü, küçümsenmemesi gereken ciddi bir risktir. Medya ve televizyon odaklı araştırmaların çoğunda bu tür programlardan duyulan rahatsızlık ifade edilmektedir. Ayrıca Radyo ve Televizyon Üst Kurulu’na (RTÜK) en çok şikayet edilen programlar, diziler, gündüz kuşağı programları ve özellikle insanların birbirlerine düştükleri ve kavga ettikleri yarışma programlarıdır. Televizyon sahipleri ve yapımcıları tarafında arz-talep ilişkisine dayanan piyasacı bir popülerlik üzerinden sürdürülen rekabet, toplumun farklı kesimlerinde hem izleme hem de şikayet etme şeklinde bir bölünmüşlük ortaya çıkarmaktadır. Ancak medya ve özellikle de televizyon konusunu başından itibaren ahlaki bir tartışma alanına çeken en önemli husus buradaki arz-talep ilişkisinin pazardaki sebze, meyve ya da herhangi bir nesne alışverişinden farklılaşmasıdır. Her iki tüketim ilişkisinde de üretici tarafından manipüle edilme riski bulunmasına rağmen televizyonun bu konuda insanı daha pasif bir tüketiciye çevirdiğinde şüphe yoktur. Pek çok tartışmaya ve şikayete rağmen milli ve manevi değerlere zarar verdiği düşünülen bu programlar yeni biçimlerde kendilerini üretmeye ve sunmaya devam etmektedir. Medyanın yoktan bir şey sunamayacağı ve toplumsal gerçeklik ne ise onu yansıttığı iddia edilmektedir. Bu iddia tamamen reddedilemez. Ancak gündüz kuşağı programlarında kavgalarını stüdyoların kurgu ortamına taşıyanların ya da dizilerde senaryolara göre kurgulanan rollerin Türk ailesini temsil ettiğini söylemek aşırı bir iddia olacaktır. Burada kurgulanan ve sunulanlarda toplumsal gerçekliğe dair bir temsil varsa da bu temsilin bütünü ya da geneli yansıttığı şüphelidir. Medya ve sosyal medyada sadece bu tür kurgulara maruz kalan birisinin her şeyin kötü, güvenilmez ve gayriahlaki bir hal aldığını düşünmesi de kaçınılmazdır. Ailelerde, akrabalıklarda, komşuluklarda, arkadaşlıklarda, iş yerlerinde süre giden hayat, iyilik lehine pek çok durumun da yaşandığı bir çeşitlilik sunmaktadır. Medya ve sosyal medya normal olandan çok anormal olanı sunduğunda doğası gereği daha fazla ilgi çekmeye devam edecektir. Burada ayrıca farklı ülkelerde büyük ilgi gören Türk dizilerinin Türkiye’yi temsilinin de üzerinde düşünülmesi gerekmektedir. [Prof. Dr. Mahmut Hakkı Akın, İstanbul Medeniyet Üniversitesi Sosyoloji Bölümü Öğretim Üyesidir.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Prof. Dr. Mahmut Hakkı Akın, televizyon programlarında ve dizilerdeki etik dışı kurguların, gerçeklik algısını nasıl etkilediğini tartışarak, bu tür içeriklerin toplumda normalleşmeye yol açtığını ve medya üzerinden sunulan anormal olayların güvenilmez ve gayriahlaki bir dünyaya dair yanlış bir izlenim oluşturduğunu belirtti. Ayrıca, medya ve sosyal medyanın sadece olumsuz kurgulara odaklanmasının toplumun genel gerçeklik algısını bozduğuna dikkat çekti."}
{"text": "Tokat Gaziosmanpaşa Üniversitesi Siyaset Bilimi ve Uluslararası İlişkiler Bölümü Dr. Öğretim Üyesi Mayada Kamal Eldeen, Sudan Egemenlik Konseyi Başkanı Abdulfettah el-Burhan'ın Türkiye ziyaretinin çıktılarını ve ilişkilerin geleceğini AA Analiz için kaleme aldı. *** Sudan Egemenlik Konseyi Başkanı Abdulfettah el-Burhan, Türkiye Cumhurbaşkanı Recep Tayyip Erdoğan'ın özel davetiyle 11-13 Nisan tarihleri arasında Antalya Diploması Forumu'na (ADF) katılmak amacıyla Türkiye'ye geldi. Bu ziyaret, Burhan'ın, başkent Hartum'un 26 Mart'ta Hızlı Destek Kuvvetleri'nden (HDK) kurtarılmasının ardından Suudi Arabistan ve komşusu Eritre'ye yaptığı kısa ziyaretten sonra gittiği üçüncü ülke olması açısından önemlidir. Bu durum, Türkiye'nin Sudan için önemini bir kez daha ortaya çıkardı. Bu ziyaret, iki ülke arasındaki stratejik işbirliğinin daha da güçlendirilmesi açısından büyük önem taşıyor. Söz konusu ziyaret ayrıca Nisan 2023'te Sudan'da başlayan savaştan sonra Burhan'ın Türkiye'ye yaptığı dördüncü ziyaret oluyor. Burhan'ın ziyareti, Türkiye'nin bölgesel bir aktör olarak daha da güçlenmesine katkıda bulunabilir. Bu ziyaret, iki ülke arasındaki stratejik ilişkilerin derinleşmesini ve iki ülke arasındaki tarihsel ilişkilerin devamı niteliğinde. Ziyaret, Türkiye'nin son dönemde Sudan'a verdiği askeri ve siyasi desteğin ardından gerçekleşti. Bu noktada, Sudan'ın siyasi geleceğini ve bölgesel dengeleri etkileyebilecek önemli bir diplomasi hamlesi olarak değerlendiriliyor. Türkiye'yi daha önce de ziyaret eden Sudan Egemenlik Konseyi Başkanı Burhan'ın en önemli görüşmesi, 12 Nisan'da Cumhurbaşkanı Recep Tayyip Erdoğan ile ADF kapsamında gerçekleşti. Bu görüşme, Türkiye-Sudan ilişkilerinin geleceği ve bölgesel istikrar açısından önemli adımların ele alındığı diplomatik bir buluşma olarak kayıtlara geçti. Görüşmede, Türkiye ve Sudan arasındaki ilişkiler, Ankara'nın Sudan'daki savaşın sonlandırılmasına yönelik arabuluculuk çabaları ve bölgesel güvenlik mimarisinin yeniden şekillenmesi gibi başlıklar öne çıktı. Bu görüşmenin temel eksenini, Türkiye'nin Sudan'ın toprak bütünlüğüne verdiği desteğin yanı sıra askeri ve insani yardım taahhütleri oluşturdu. Cumhurbaşkanı Erdoğan görüşmede, Türkiye ile Sudan arasındaki işbirliğinin her geçen gün gelişmesinden memnuniyet duyduğunu, çatışmaların sona ermesinden sonra Sudan'ın yeniden inşası ve normalleşmesi için Türkiye’nin desteğini ortaya koyacağını ve Sudan'ın toprak bütünlüğü ve egemenliğinin korunmasının Türkiye için önemli olduğunu belirtti. Burhan ise Türkiye'nin, bölgesel ve uluslararası platformlarda Sudan'ı destekleyici duruşundan, Sudan'ın egemenliğini ve toprak bütünlüğünü koruma konusundaki kararlılığından, Sudan halkına verdiği destekten ve Sudan krizi sırasında sağladığı insani yardımlardan memnuniyet duyduğunu belirtti. Görüşmeye, her iki ülkenin Dışişleri, Enerji ve Tabii Kaynaklar ve Milli Savunma Bakanları da katıldı. Görüşmelere istihbarat başkanları ile Dış Politika ve Güvenlik Başdanışmanlarının da katılması iki ülke ilişkilerinin bundan sonraki süreçte önem kazanacağını gösteriyor. Türkiye ve Sudan arasındaki ilişkiler, özellikle son yıllarda stratejik bir boyut kazandı. İki ülke arasındaki diplomatik ve ekonomik bağlar, Cumhurbaşkanı Erdoğan'ın Aralık 2017'de Sudan'a yaptığı ziyaret sonrasında önemli ölçüde güçlendi. Bu ziyaret sırasında iki ülke, çeşitli alanlarda 22 anlaşma ve mutabakat zaptı imzaladı ve ikili ilişkiler geniş bir hareketlilik kazandı. Burhan'ın 12-13 Ağustos 2021'de Türkiye'ye gerçekleştirdiği ziyaret, ikili ilişkilerde yeni bir sayfa açtı. Bu ziyaret, ilişkilerde yeniden bir yakınlaşmanın başlangıcı oldu. Bu ziyarette Burhan'a Maliye, Savunma, Tarım, Sağlık ve Yükseköğrenim Bakanları eşlik etti. Ziyaret, Sudan'daki geçiş döneminin önemli bir adımı olarak değerlendirildi ve ziyaret kapsamında tarım, enerji, savunma, finans ve medya alanlarını kapsayan 7 anlaşma ve mutabakat zaptı imzalandı. Sudan'ın içinde bulunduğu bu savaş ortamında, Türkiye'nin Sudan halkına ve hükümetine verdiği destek ve insani yardımlar büyük önem taşıyor. Hartum'un HDK'den temizlenmesi operasyonunda Türkiye'nin Sudan'a sağladığı desteğin belirleyici bir rol oynadığını söyleyebiliriz. Bu destek, iki ülke arasındaki stratejik işbirliğinin askeri ve güvenlik boyutunu da gözler önüne seriyor. Burhan'ın Türkiye ziyaretinin, iki ülke arasındaki ilişkileri daha da ileriye taşıması bekleniyor. Sudan Dışişleri Bakanı daha önce yaptığı açıklamada, Türkiye ile ilişkilerin \"stratejik bir vizyona dayalı güçlü bağlar kurmak\" amacıyla geliştirildiğini vurgulamıştı. İki ülke arasındaki ticari ilişkilerin geliştirilmesi, Türk şirketlerinin Sudan'daki varlığı ve yatırımlarının artırılması ve Sudan'ın savaştan sonra yeniden imar sürecinde Türkiye'nin daha aktif rol alması büyük önem taşıyor. Ayrıca Sudan'daki mevcut savaşın tamamen sona erdirilmesi ve ülkenin istikrara kavuşturulması için Türkiye'nin vereceği desteği son görüşmede açık dile getirmesi önemli konular arasındadır. Bu noktada, söz konusu ziyarette Burhan'ın, Sudan'daki mevcut durum, ülkenin yeniden inşası ve bölgesel güvenlik meseleleri hakkında görüşlerini paylaşması dikkate değerdi. Burhan'ın Türkiye ziyareti, sadece ikili ilişkiler açısından değil, bölgesel ve uluslararası dengeler açısından da önem taşıyor. Burhan, ADF kapsamında birçok ikili görüşme yaparak uluslararası destek arayışını sürdürdü. Sonuç olarak, Cumhurbaşkanı Erdoğan ve Sudan Egemenlik Konseyi Başkanı Burhan arasında geçekleşen görüşme, iki ülke arasındaki ilişkilerin geleceği açısından belirleyici olacaktır. Sudan'ın içinde bulunduğu siyasi kriz ve savaş ortamı göz önüne alındığında, Sudan'ın yeniden imarı ve kalkınması için Türkiye'nin tecrübesine ihtiyacı var. Bu ziyaret sonucunda atılacak adımlar, iki ülke arasındaki stratejik ortaklığın derinleşmesine katkı sağlayacaktır. Ayrıca bu ziyaretin sadece iki ülke ilişkilerini değil, bölgesel dinamikleri de etkileme potansiyeli var. Türkiye'nin Afrika Boynuzu'ndaki konumu bölgedeki diğer ülkelerle olan ilişkilerini de şekillendirebilir ve bu durum uluslararası işbirliklerini güçlendirmek için yeni fırsatlar sunabilir. Türkiye'nin Sudan ile olan ilişkilerinin güçlenmesi, aynı zamanda ekonomik ve ticari işbirliklerinin de artmasına zemin hazırlayabilir. Bu bağlamda, iki ülke arasındaki ticaret hacminin artırılması ve yatırımların teşvik edilmesi için ortak projelerin geliştirilmesi önem kazanacaktır. Ortak projeler, her iki ülkenin de kalkınma hedeflerine ulaşmalarında önemli bir rol oynayacak ve karşılıklı fayda sağlayan ilişkilerin kurulmasına zemin hazırlayacaktır. Bu tür işbirlikleri, sadece ekonomik büyümeyi desteklemekle kalmayıp aynı zamanda, iki ülke arasındaki kültürel alışverişi ve insan ilişkilerini de derinleştirerek kalıcı bir dostluk ortamı yaratacaktır. [Dr. Mayada Kamal Eldeen, Tokat Gaziosmanpaşa Üniversitesi Siyaset Bilimi ve Uluslararası İlişkiler Bölümü Öğretim Üyesidir.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Sudan Egemenlik Konseyi Başkanı Burhan’ın Türkiye ziyareti, iki ülke arasındaki stratejik işbirliğini güçlendirmeyi ve Sudan’ın yeniden inşasında Türkiye’nin rolünü artırmayı hedefliyor. Ziyaret, ticaret, güvenlik ve insani yardımlar konusunda önemli adımlar atılmasını sağlayacak."}
{"text": "Anadolu Ajansı Stratejik Analiz Müdürü Zeliha Eliaçık, devrimden sonra Suriye sokaklarının gündemini AA Analiz için kaleme aldı. *** 2008 yılında Şam Üniversitesinde öğrenci olarak geçirdiğim günlerden tam 17 yıl sonra, geçen hafta yeniden Suriye'ye gittim. Ancak bu kez bir öğrenci merakıyla değil, hadiseleri anlamak isteyen bir araştırmacı sorumluluğuyla. Suriye'de olup biteni anlamak elbette kolay değil. Bunun en büyük nedenlerinden biri de ülkenin sürekli bir göz hapsinde olması. Tüm dünyanın bakışları üzerindeyken, hangi aktör gerçekten kendisi olabilir? Hangi söz, gerçekten kast edilen şeyi dile getirebilir? Nitekim, saha çalışması yapanlara anlatılanlardan çok, kendi gözleriyle gördüklerine güvenmeleri öğütlenir. Suriye'de de öyle oldu. Gördüklerim, kimi anlatıları silikleştirirken kimilerini daha da netleştirdi. Şam'da bulunduğum 2008 yılı, rejim baskısının adeta ensede hissedildiği zamanlardı. O dönem ben tecrübeli öğrenciler tarafından, yabancı öğrencilerin sık sık kaybolduğu ve özel Arapça dersleri aldığım hocanın muhaberatla sıkı fıkı olabileceği ihtimaline karşın, kimseye güvenmemem gerektiği konusunda uyarılırdım. Gerçekten de Arapça Hocam bir gün Türkiye-Suriye konulu bir sohbet esnasında soru sorarken birden durdu ve evinin duvarında asılı Esed fotoğrafını göstererek \"Uskuti!\" dedi, \"Sus! Bir duyan olacak.\" Oysa odada sadece ben vardım. O yıllarda ister benim Hocam gibi inançlı olsun ister olmasın, sadece iki kişi arasında yapılan konuşmalarda dahi insanları tedirgin eden şey \"Tanrı var\" korkusu değildi; \"Esed duyar\" ihtimaliydi. Bu kez 17 yıl sonra gittiğim Suriye'de, insanlarda kendilerini ifade etme ve konuşma konusunda bir rahatlık gözlemledim. Adeta bir yükten kurtulmuşçasına rahattılar. Ancak konuşmalar devam ettikçe bu rahatlık yerini, yokluğun bunalttığı kaygılı bir halet-i ruhiyeye bırakıyordu. Şu an karşımızda ihmalkâr ve tamahkâr bir yönetimin miras olarak bıraktığı paslı, isli, kirli ve harap bir \"Yoklar ülkesi\" var. \"Ma fi Masari\":Para yok, \"Ma fi Kehribar: Elektrik yok; \" Ma fi May\": Su yok. Ve Esed yok. Devralınan mirasın salim, makul, işleyen bir devlet yapısından çok uzak olması ve parçalı toplumsal yapı da işleri iyice zorlaştırıyor. Ancak her şeye rağmen Suriye'de devlet hüviyetine sahip olma yolunda çabalayan yeni bir yapı ve ona bağlanan ümitler var. Evet, her yeni başlangıcın insana verdiği o ümit hissi Suriye’de her yerde; konuştuğum insanların uzaklara bakan gözlerinde, en çok da, kurumuş buz gibi parmaklarıyla ellerimi tutan ellerde, belime sarılan fakir çocuk bedenlerinde, üstelik yokluk her yerde ve her şeyde kendini bu kadar yakın hissettirirken. Ve işte bazı kutsal yahut resmi mekanlarda yakından temas ettiğim bu yokluk, Suriye halkının en öncelikli sorununu ele veriyor: \"Geçim derdi.\" Böyle bir mekanda görevli bir hanım ben kapıdan çıkarken \"Hediyeniz yok mu diyor, hiçbir şeyimiz kalmadı, bize bir şeyler verin.\" Şaşırıyorum, zira 17 yıl önce de tarihi ve manevi hatıraların ağırlığıyla insanda bir haşyet hissi uyandıran bu büyülü mekânları ziyaret etmiş ama kimseden bir yardım talebi işitmemiştim. Elbette bu harpten çıkmış bir toplum için şaşırtıcı olmasa da kanaatkâr ve onurlu Suriye toplumu için alışılmadık bir durum. Mahrumiyet, sadece insanların şikâyetlerinde değil, bazı binaların önünde bekleyen resmi görevlilerin suretlerinde de yer yer ele veriyordu kendini. Çoğu henüz 20'lerinde olan delikanlıların ellerindeki silah, yaşlarından da tecrübelerinden de daha büyüktü. Diğer yandan boğazlı kazak ve kot pantolon giymiş bir güvenlik görevlisinin kim olduğu da ancak elindeki silahtan ve önünde beklediği resmi binanın tabelasından anlaşılabiliyordu. Suriye'de devletin varlığının ve istikrarın en çok hissedildiği bölge İdlip ve civarı. Yollar intizamlı, asayiş yerinde ve bir düzen hâkim. Manzara Suriye içlerine doğru ilerledikçe değişiyor. Ancak henüz Halep'e varmadan Türk STK'ların himayesinde dulların kaldığı yurtlara düşen yolumuz nedeniyle yetim çocukların gözlerinde gördüklerim ve sarılışlarında hissettiklerim ön yargıyla baktığım bazı kuruluşlara dair şüphelerimi \"İyi ki varlar\" temennisine hatta şükrüne dönüştürüyor. Benzer bir duyguya Dera'da da kapılıyorum. Dört gözle aylar sonra ilk kez gelecek yardımı bekleyen Dera halkı yardımları teslim aldıktan sonra bir daha ne zaman gelecekler diye soruyor. Perişan vaziyetteki kadınlar çaresizce herkese ne denli ihtiyaç içinde olduklarından bahsediyor. Türkiye olmazsa halkın İsrail saldırılarıyla değil, onun cazip teklifleri ve manipülasyonlarıyla baş başa kaldığı yerler buralar. Nitekim, Dera Valisi bize İsrail'in yerel halkı yanına çekmek için yardım kolileri gönderdiğinden ve halkın bunu reddederek yaktığını anlatıyor. Evet, Türkiye olmazsa \"yamyamlar\" üşüşür hissiyatının içimize çöktüğü yerler buralar. Kaostan beslenenlerle Suriye'de istikrar isteyenler arasındaki farkın açıkça ortaya çıktığı yerler buralar. Türkiye'ye dönüş yolunda artık her yanı harabeye dönmüş, Filistinli mültecilerin hapsedildiği, açlık yüzünden alimlerden kedi yenebilir fetvası alınan Yermuk kampında yerle bir olmuş kabirler arasında Filistinli yaşlı bir adamla karşılaşıyorum. Sokağa çıktığı için kurşunlanan annesinin mezarını bulmaya, başına bir taş dikmeye gelmiş. Annesine son vazifesini yaparken elinde tuttuğu kurumuş bir çalıyı da mezara bırakıyor ve tüm renklerinin çalındığı hayatında tutunacak ne varsa onunla hayata tutunarak -velev ki kuru bir çalı olsun- hala sevgiyi, hürmeti ve vefayı yaşattığını gösteriyor. Bu adam bana Filistin milli şairi Mahmut Derviş'in \"Yeryüzünde yaşamayı hak eden şeyler var\" dizesini hatırlatıyor. İşte, kuru çalıda çiçek, kabirde hayat gören bu ümit dolu, sahici ve güzel insanlar yaşamayı hak edenlerden diyorum. Yaşlı adam hikayesi sorulunca kuşatma altındayken yaşadıkları dehşeti anlatmaya başlıyor; açlıktan ağaç yapraklarını, köpekleri, kedileri ve ne buldularsa yedikleri o dehşet günlerini. \"Yine de\" diyor, \"Evimi inşa edeceğim ve annemin kabrini de.\" En ufak bir aksaklıkta ye'se düşen kim varsa onu utandıracak bir metanet bu. Türkiye'nin güçlü bir ekiple STK'sından diplomatik misyona kadar Suriye'de yetkin kadroların elinde olması ümit veriyor. Ancak elbette Suriye iç savaşı başladığında milyonlarca Suriyeli mülteciye ev sahipliği yapan Türkiye'nin yeni Suriye ile ilişkileri aslında Şam Büyükelçiliğinden değil; Antep'ten, İstanbul'dan Mersin'den ve Ankara'dan başlıyor. Türkiye'nin dört bir yanında yaşamış ve yaşayan hatta bir kısmı Türkiye'de doğan Suriyeli kadınların, erkeklerin, gençlerin ve çocukların zihninden gönlünden başlıyor. Ve tam da şimdi Türkiye'de bir dönem ırkçı korolar eşliğinde köpürtülen düşmanlıkların ne manaya geldiğini daha iyi anlıyoruz. Zira, hiç unutulmamalı ki siyasi kadrolardan bağımsız bir şekilde Türkiye'yi Suriye'ye bağlayan işte bu insanlar olacak. Suriye'nin yeniden kalkınması için yetişmiş her insanın dönüşü ve beyin göçünün de önemi düşünüldüğünde Türkiye tecrübesi ayrı bir önem kazanıyor. Nitekim, bu ziyaretimde 2008 yılındakinden farklı bir tecrübe yaşadım: Sokaklarda sık sık Türkçe konuşan insanlarla rastlaşmak. Kimi sade vatandaş, kimi görevli, yetkili-yetkisiz çok sayıda Türkçe konuşan insan. Suriye ve Türkiye her şeyin ve her türlü siyasi aktörün ötesinde birbirine yetkili, yetkisiz-küçük-büyük-zengin-fakir pek çok insanla rapt olmuş durumda. Öteden beri Suriye'de etkin olan ve olmak isteyen pek çok yabancı aktörün varlığı sır değil. Bu güçlerin sadece askeri değil, askeri araçlar dışında hangi mekanizmalarla Suriye'de yer edinmeye çalıştıklarına da dikkat kesilmek gerekiyor. Bir diğer önemli soru da askerini çekenlerin kendi çıkarlarına nezaret için neyi ve kimi Suriye'de bırakacakları. Sadece devrimi gerçekleştiren yapıların geçmişi değil, aralarındaki farklılıklar da nasıl bir devlet ve yönetim modeli olacağı konusunda merakları kışkırtsa da Suriye'deki yeni yönetimin odağında içeride ve dışarıda meşruiyet üretme ve güç ikame etme gayreti var. Halkın ilk ve öncelikli gündemiyse ekonomik sorunlar. Ekonomik darboğazın aşılması için herkes yaptırımların kalkmasını bekliyor. Devletin kimliği ve İslam etrafındaki tartışmalar bu süreçte sık sık mesele edilse de bu kimlik, içerideki güç dengeleri ve dışardan gelen baskılara yönelik bir pragmatizmin ve reel siyasetin gölgesinde şekilleneceğe benziyor. Suriye'deki siyasi ve toplumsal durum tüm tasavvurların, idealizasyonların ve \"wishful thinkinglerin\" çok ötesinde. Suriye'nin harap sokaklarında gezindikçe, insanlarla ve yetkililerle görüştükçe bazı Avrupa başkentlerindeki ideoloji ve İslam’a odaklanan tartışmalar iyice absürtleşiyor. Suriye sokaklarının gündemiyle Batı başkentlerinin gündemi örtüşmüyor. [Zeliha Eliaçık, Anadolu Ajansı Stratejik Analiz Müdürüdür.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Zeliha Eliaçık, Suriye'yi ziyaretinde, 17 yıl önceki deneyiminden farklı olarak, insanların daha rahat konuşabildiğini ancak ekonomik zorluklar ve iç savaşın yarattığı kaygıların hâlâ belirgin olduğunu gözlemlemiştir. Suriye'nin temel sorunu geçim derdi ve ülkenin kalkınması için yaptırımların kaldırılmasını bekleyen halk, Türkiye'nin desteğiyle umutlanıyor. Türkiye'nin Suriyelilerle olan bağları, yeni ilişkilerin temellerini oluşturuyor."}
{"text": "Milli İstihbarat Akademisi Bölge Araştırmaları Merkezinden Dr. Muhammet Koçak, Rusya’nın son yıllarda izlediği dış politika stratejilerini ve yansımalarını AA Analiz için kaleme aldı. *** 2010'ların ortasından itibaren uluslararası sistemde biriken yapısal sorunlar, Arap ayaklanmaları ve Rusya-Ukrayna Savaşı sonucunda büyük güç rekabetini hızlandıran kırılmalara dönüştü. Bu süreçte, ABD'nin transatlantik liderlik iddialarından geri adım atması, Avrupa içinde stratejik yönelim farklarının derinleşmesi ve farklı aktörlerin sistem içindeki konumlarına dair artan iddiaları, istikrar üretme kapasitesi sınırlı bir küresel düzlem ortaya çıkardı. Bu ortamda Rusya’nın dış politika saiklerinin anlaşılması, özellikle Trump yönetimi döneminde ABD’nin liberal düzeni sahiplenme iradesindeki gerilemeyle birlikte, küresel sistemde etkili aktörlerin konum ve kapasitelerinin analiz edilmesi açısından daha da önem kazandı. Bu çerçevede, Rusya’nın dış politikasını statü arayışı ekseninde değerlendirmek hem Moskova’nın hedef ve eylemlerini hem de sistemdeki konumunu anlamak açısından açıklayıcı bir çerçeve sunuyor. Soğuk savaş sonrasında süper güç statüsünü yitiren Rusya’nın amacı, yalnızca güvenlik tehditlerini bertaraf etmek değil, çok kutuplu bir düzende kalıcı, tanınan ve meşru bir güç konumuna ulaşmaktır. Bu doğrultuda izlenen dış politika, konvansiyonel askeri kapasiteden hibrit araçlara, enerji stratejisinden medya ve enformasyon ağlarına kadar uzanan çok yönlü bir faaliyet alanına sahiptir.​​​​​​​ 2022’de başlayan Rusya-Ukrayna Savaşı, Rus dış politikasının uzun süredir biriktirdiği stratejik yönelimleri sahaya taşıdığı bir kırılma noktası oldu. Ancak bu yönelim, yalnızca güvenlik temelli bir tepki değil, daha derinlikli ve çok boyutlu bir statü arayışının ürünüdür. Moskova, yalnızca askeri güvenlik çerçevesinde değil, uluslararası düzende tanınan, başta ABD olmak üzere sistemin kilit aktörleri tarafından eşit düzeyde muhatap alınan bir aktör olma hedefiyle hareket etmektedir. Bu hedef, Rus dış politikasının temel belirleyeni haline gelmiştir. Rusya’nın bu statü arayışı 3 temel düzlemde yürütülmektedir. İlk olarak, askeri kapasite klasik güç projeksiyonunun ötesinde yeniden işlevsel hale getirilmiştir. Konvansiyonel askeri gücüyle Ukrayna sahasında belirli kazanımlar elde eden Rusya, aynı zamanda vekil aktör kullanımı, siber kapasite, özel askeri şirketler ve bilgi operasyonları gibi hibrit savaş tekniklerini Afrika’dan Orta Doğu’ya kadar uzanan geniş bir coğrafyada dış politika araç setine dahil etmiştir. Rusya’nın Ukrayna odaklı bu atılımının sahada getirdiği de facto sonuçlara rağmen Rusya’nın kazanımlarını kabul ettirme ve bu kazanımları bölgesel ve küresel sistemik dinamikler çerçevesinde değerlendirme noktasında nakıs kaldığı gözlenmektedir. İkinci olarak, enerji ve ticaret üzerinden şekillenen politik-ekonomik stratejiler ön plana çıkmaktadır. Rusya-Ukrayna Savaşı sonrasında Avrupa ile ilişkilerinin gerilmesiyle Rusya, enerji ihracatını Batı’dan uzaklaştırarak küresel ekonomik ağırlığın kaydığı Asya’ya yönlendirmiştir. Bu yönelim, yaptırımlar altındaki Rusya’ya alternatif bir alan açmakta, çok kutuplu sistem oluşturma çabalarıyla da örtüşmektedir. Ancak kısa vadeli rahatlama sağlayan bu strateji, orta vadede Çin’e bağımlılığı artırmakta ve Rusya’nın stratejik özerkliğini sınırlamaktadır. Alternatif ödeme sistemleri, yerel para birimiyle ticaret ve bölgesel ekonomik işbirlikleri henüz küresel ölçekte etkili bir dönüşüm sağlayamamıştır. Üçüncü düzlem ise normatif anlatı üretimi ve kültürel araçlara dayanmaktadır. Rusya, Batı merkezli liberal uluslararası düzenin değer temelli iddialarına karşı çok kutupluluğu merkeze alan alternatif bir söylem inşa etmeye çalışmaktadır. Bu söylem, özellikle Küresel Güney’de antiemperyal duyarlılıkları hedef alarak Rusya’yı Batı karşısında yalnızca bir rakip değil, düzen içi dengeleyici bir aktör olarak konumlandırmaktadır. Ancak bu söylem, henüz küresel ölçekte kurumsallaşmış, meşruiyeti yüksek bir alternatif oluşturmaktan uzaktır. Dolayısıyla Rusya’nın stratejik yönelimi Trump Yönetimi’nin iş başına gelmesiyle bir fırsat penceresi yakalasa da birçok açıdan kısıtlanmaktadır. Askeri kapasitenin sürdürülebilirliği, ekonomik kırılganlıklar, siyasi elitin aşırı merkeziyetçiliği ve toplumsal meşruiyet sorunları, Rusya’nın küresel statü iddiasını yapısal olarak sınırlandırmaktadır. Bu nedenle Rus dış politikasının genişleyen ama derinleşmekte zorlanan, fırsatları değerlendiren ama istikrarlı sonuç üretmekte zorlanan bir çizgide seyrettiği söylenebilir. Yeniden 2025’te ABD Başkanı seçilen Donald Trump, çok taraflılığa ve normatif dış politika ilkelerine karşı eleştirel yaklaşımını daha sistematik ve açık bir çizgiye taşımıştır. ABD’nin uluslararası kurumlara ilgisizliği, transatlantik güvenlik mimarisinden uzaklaşması ve Avrupa’daki müttefikleriyle yaşadığı uyumsuzluklar, yalnızca Washington’un küresel pozisyonunu değil, Batı ittifakının bütünlüğünü de zayıflatmıştır. Bu yeni ortam, uluslararası sistemin merkezindeki aktörlerin daha parçalı ve bölgesel düzeyde hareket ettiği bir dönemin kapılarını aralamıştır. Bu süreç, Batılı kurumlar tarafından güçleri ve etkileri nispetinde kabul görmeyen Çin, İran, Hindistan, Rusya ve Türkiye gibi aktörlerin uluslararası sistemde etkilerini artırabilecekleri bir zemin oluşturmuştur. Özellikle Trump yönetiminin \"bitmeyen savaşları bitirme\" söylemi doğrultusunda Ukrayna’ya yönelik askeri ve istihbari desteği kesmesi, Moskova ile doğrudan müzakere süreçlerini başlatması ve Kiev’i bu sürecin dışında tutması, ABD’nin pozisyonunda normatif bir kırılma anlamına gelmiştir. NATO genişlemesine karşı çıkılması ve Birleşmiş Milletlerde (BM) Rusya’yı eleştiren karar tasarısına karşı oy kullanılması bu değişimin çarpıcı örnekleridir. Bu gelişmeler Rusya için yalnızca askeri avantaj değil, aynı zamanda siyasi ve diplomatik meşruiyet kazanımı anlamına gelmiş, Moskova’yı krizin muhatabı ve çözüm ortağı olarak konumlandırmıştır. Rusya bu dönemde yalnızca güç boşluklarından değil, Batı’daki yön kaybından da istifade ederek sistemde daha görünür ve merkezi bir pozisyon elde etmeye yönelmiştir. Uluslararası sistemde yaşanan kırılmalar Türkiye açısından hem yeni fırsatlar hem de dikkatli yönetilmesi gereken riskler üretmektedir. Batı ittifak sisteminin istikrar üretme kapasitesinin zayıflaması ve Rusya’nın bölgesel hamlelerini artırdığı bir dönemde Türkiye, dış politikasında esnekliği ve dengeyi esas alan çok yönlü yaklaşımıyla bu süreçten avantajlı çıkma potansiyeline sahiptir. Geride bıraktığımız süreçte yakın çevresinde devam eden savaşlar ve istikrarsızlık, yakın göç ve terör tehdidi nedeniyle güvenlik stratejilerini yeniden yapılandıran Türkiye, bu süreçte yerli savunma sanayisine yaptığı yatırımlarla daha otonom bir pozisyona geçmiştir. Terörle mücadele, enerji arz güvenliği, tahıl koridoru diplomasisi ve esir takası gibi birçok alanda aktif rol üstlenen Ankara, yalnızca arabulucu değil, aynı zamanda gündem kurucu bir aktör olarak öne çıkmıştır. Türkiye’nin NATO üyeliğinden kaynaklanan caydırıcılık kapasitesi ile Rusya ve diğer bölgesel aktörlerle kurduğu esnek diplomatik diyalog arasında kurduğu denge, onu uluslararası sistemde ayrıcalıklı bir konuma taşımaktadır. Trump yönetiminin Karadeniz ve Orta Doğu'ya ilgisinin azalması, Türkiye’nin bu bölgelerde inisiyatif almasını kolaylaştırmış ve stratejik ağırlığını artırmıştır. Ankara, zaman zaman jeopolitik gerilimler yaşasa da Rusya ile doğrudan ve çok boyutlu temas kurabilen nadir ülkelerden biri olarak dikkati çekmektedir. Azerbaycan ve Suriye gibi iki ülkenin koordine halinde olduğu sahalarda elde edilen somut kazanımlar, Türkiye’nin bu esnek dış politika çizgisini başarıyla yönettiğini göstermektedir. ABD’nin etkisinin azaldığı ve Rusya’nın etkisinin arttığı yeni düzlemde, Türkiye’nin stratejik özerkliği, diplomatik çevikliği ve kriz yönetme kapasitesi, onu sistemin geleceğinde belirleyici aktörlerden biri haline getirmektedir. Uluslararası sistemin normatif ve yapısal temellerinin sorgulandığı bu geçiş döneminde, Rusya statü arayışı etrafında şekillenen çok boyutlu bir dış politika yürütmektedir. Trump yönetiminin ikinci dönemiyle birlikte Batı’nın iç tutarlılığının zayıflaması, Moskova’nın bu stratejik yönelimine hem meşruiyet hem de manevra alanı sağlamıştır. Ancak bu arayış, Rusya açısından yapısal kırılganlıklar ve uzun vadeli sınamalarla karşı karşıyadır. Türkiye ise bu çalkantılı dönemi yalnızca krizleri yöneten değil, değişim dinamiklerini şekillendiren aktif bir aktör olarak karşılamaktadır. Sahada kapasite inşa eden, diplomatik alanda çok yönlü açılımlar gerçekleştiren ve sistemsel dönüşümü doğru okuyarak strateji üreten Türkiye, ulusal çıkarlarını korumakla kalmayıp bölgesel ve küresel etki üretme kapasitesini de artırmaktadır. Bu pozisyonun sürdürülebilirliği, Ankara’nın çok boyutlu dış politikasını kararlılıkla devam ettirmesine ve değişen dengeleri doğru okuma kabiliyetine bağlıdır. [Dr. Muhammet Koçak, Milli İstihbarat Akademisi Bölge Araştırmaları Merkezi Araştırmacısıdır.] * Makalelerdeki fikirler yazarına aittir ve Anadolu Ajansının editöryal politikasını yansıtmayabilir.", "summary": "Dr. Muhammet Koçak, Rusya'nın dış politikasını, Soğuk Savaş sonrası statü arayışıyla şekillendiğini vurguluyor. Ukrayna Savaşı, Rusya'nın küresel konumunu güçlendirmesine olanak sağladı. Türkiye ise esnek dış politikasıyla bu dönemde avantajlı bir aktör olarak öne çıkıyor."}
{"text": "Niğde Ömer Halisdemir Üniversitesi Öğretim Üyesi Doç. Dr. Yasin Atlıoğlu, Lübnan topraklarındaki İsrail işgali altında olan 5 stratejik tepenin önemini AA Analiz için kaleme aldı. *** Lübnan’ın güney sınırında 1 yıldan fazla devam eden İsrail-Hizbullah çatışması, 27 Kasım 2024’te yürürlüğe giren ateşkes anlaşmasıyla sona ermişti. Bu anlaşmaya göre, 60 gün içinde Hizbullah’ın Litani Nehri’nin güneyini boşaltması ve İsrail’in de Lübnan topraklarındaki askeri güçlerini geri çekmesi öngörülüyordu. 60 günlük süre dolduktan sonra Lübnan ordusunun güneye konuşlanmasının gecikmesi, ateşkesin 1 ay daha uzatılmasına neden oldu. İsrail ordusu, 18 Şubat’a kadar Lübnan’ın güneyindeki güçlerini geri çekse de sınırdaki 5 stratejik tepede askeri varlığını koruyarak ateşkes koşullarını yerine getirmedi. Sınırdaki 5 stratejik tepede İsrail ordusunun kalacağının açıklanması ise İsrail ile Lübnan arasındaki de facto sınırda yeni bir gerilim ortaya çıkardı. İsrail güçlerinin bu 5 stratejik tepede ne kadar süre kalacağının belirsiz olması Lübnan’daki yeni hükümetin devlet otoritesini sağlama girişimlerinin önünde büyük bir engel olarak duruyor ve Hizbullah’a silahlarını bırakmaması için bir meşruiyet alanı oluşturuyor. Bu koşullarda İsrail-Lübnan sınır müzakerelerinin başlaması ise 5 stratejik tepedeki İsrail işgaline yeni bir boyut kazandırıyor. Lebbune, Balat, Cal ed-Deyr, Merkaba-Hula ve Hamamis İsrail’in işgal altında tuttuğu bu 5 tepe, Lübnan’ın güney sınırı boyunca batıda Akdeniz kıyısı, doğuda ise Golan’a kadar uzanıyor. Yüksekliği 300-800 metre arasında değişen bu tepelik alanlar, güneydeki İsrail yerleşimlerine bakan hakim bir konuma sahiptir. En batıda Lebbune yakınlarındaki ilk tepelik alan, 300 metre yüksekliğinde ve Şlomi’nin hemen karşısında. İkinci tepelik alan, Zarit ve Şatula’ya bakan ve 750 metre yükseklikteki Balat Dağı. Üçüncüsü, Lübnan sınırının kuzeye kavis aldığı noktada bulunan Cal ed-Deyr tepeleri. Cal ed-Deyr tepelerinin yüksekliği 800 metreye kadar çıkıyor, Avivim ve Malkiye yerleşimlerine de hakim bir konumda. Dördüncüsü ise Merkaba-Hula yolu üzerinde olan yüksekliği 800 metreye kadar çıkan tepeler. Bu tepeler, Margaliot, Kiryat Şimona ve Hula Vadisi’ne bakıyor. Son tepelik alan ise Metula ve Golan sınırındaki Gacar’a bakan 600 metre yüksekliğindeki Hamamis tepesi. İsrail açısından Lübnan’dan düzenlenen saldırıların ve sızma girişimlerinin engellenmesinde, bu 5 tepe stratejik bir önem arz ediyor. İsrail ordusu, buralarda 250-500 kişilik askeri birimlerin konuşlandığı gözlem noktaları oluşturarak, Hizbullah’tan gelebilecek saldırılara karşı önleyici müdahale yapabilecek bir savunma hattı oluşturmayı amaçlıyor. Tabii İsrail ordusunun 5 stratejik tepedeki işgalinin ne kadar süreceği belirsiz. Hatta bu savunma hattının ilerleyen aylarda daha geniş bir tampon bölgeye dönüşmesi ihtimali de söz konusu. Lübnan Devlet Başkanı Joseph Avn, 18 Şubat’tan beri İsrail’in 5 stratejik tepedeki işgalini gündemde tutuyor. Avn, bölgeye Lübnan ordusunun veya Birleşmiş Milletler Lübnan Geçici Barış Gücü (UNIFIL) güçlerinin yerleştirilmesini teklif etse de bu teklif İsrail tarafında kabul görmüyor. Buna rağmen Avn, sorunu savaşla değil Batılı devletlerin içinde olduğu bir diplomasiyle çözme niyetinden vazgeçmiyor. Lübnan’ın içinde bulunduğu kötü koşullar dikkate alındığında ise Avn’ın yaklaşımı oldukça makul görünüyor. Nitekim, Hizbullah’ın da İsrail işgaline yönelik eskisine göre daha ılımlı olduğu aşikar. Hizbullah lideri Naim Kasım, birçok kez İsrail’e işgali sona erdirme çağrısı yapsa da askeri mücadele konusunda net yanıtlar vermekten kaçınıyor. Hizbullah, aldığı ağır darbelerin ardından bir toparlanma süreci içine girdi ve bu süreçte örgütün İsrail’le doğrudan askeri çatışmaya girmesi düşük bir ihtimal. Hizbullah’ın önceliği, Lübnan’da değişen koşullara ayak uydurup örgütün siyasi varlığını güçlendirmek ve ülke içinde ve dışında ortaya çıkan meydan okumalara karşılık vermek. Öte yandan, 5 stratejik tepedeki İsrail işgalinin devam etmesinin Hizbullah’a Lübnan içinde yeni bir meşruiyet alanı oluşturacağını da unutmamak gerekiyor. Lübnan'ın güneyindeki nüfusun büyük ölçüde Lübnanlı Şiilerden oluşması örgüt açısından önemli bir avantaj. Bu bağlamda, Hizbullah’ın açık bir savaşa girmese de önümüzdeki aylarda 5 stratejik tepe yakınlarında sivil gösteriler organize ederek İsrail’e karşı baskı oluşturmaya çalışması muhtemel görünüyor. Mart ayında İsrail ile Lübnan arasında başlayan sınır müzakerelerinin 5 stratejik tepedeki işgale yeni bir boyut kazandırdığı aşikar. Amerika Birleşik Devletleri (ABD) ve Fransa’nın da içinde olduğu bu müzakerelerde ele alınan 3 ana konu arasında bu 5 stratejik tepedeki İsrail işgali de yer alıyor. Diğer iki konu ise 2000 yılında Birleşmiş Milletler'in (BM) çizdiği Mavi Hat çerçevesinde ihtilaflı toprak parçaları ve İsrail’in elindeki Lübnanlı savaş esirleri. Mavi Hat’ın nihai bir sınır çizgisi olup olmadığı oldukça tartışmalı bir konu. Bununla beraber, Ras Nakura, Şeba Çiftlikleri ve Gacar gibi toprak ihtilafları da çözülmesi kolay olmayan konular arasında yer alıyor. İsrail, mart ayında 5 Lübnanlı tutukluyu serbest bırakarak olumlu bir adım atsa da savaş esirleri müzakerelerin seyrini doğrudan etkileme gücüne sahip değil. 5 stratejik tepedeki işgalin, sınırdaki İsrail yerleşimlerine yönelik güvenlik tehdidini ortadan kaldırmanın ötesinde başka bir amaca hizmet ettiği aşikar. Buradaki amaç, işgali müzakereler sırasında Lübnan’a karşı bir koz olarak kullanmak​​​​​​​ Lübnan hükümeti, İsrail işgalinin savaşarak sona erdirilemeyeceğinin farkında. Lübnan halkının büyük bir kısmı da yeni bir savaş istemiyor. İsrail’in işgali sonlandırma vaadi, Lübnan hükümetinin toprak ihtilafları konusundaki direncini zayıflatabilir ve iki taraf arasında uluslararası sınırı çizecek bir barış anlaşmasının yolunu açabilir. Böylesi bir senaryoda, Hizbullah’ın nasıl bir tavır alacağını tahmin etmekse oldukça zor. Hizbullah, örgütün ve ülkenin mevcut durumunu göz önünde bulundurarak barış anlaşmasına onay verebilir veya reddedip ülke içinde anlaşmaya karşı siyasi ve toplumsal bir muhalefet oluşturmaya çalışabilir. Bugünkü bölgesel koşullarda hızlı bir değişim olmazsa her iki tercih de örgütün geleceği açısından ciddi riskleri beraberinde getirebilir. [Doç. Dr. Yasin Atlıoğlu, Niğde Ömer Halisdemir Üniversitesi Öğretim Üyesidir.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "İsrail'in Lübnan'daki 5 stratejik tepede süren işgali, Hizbullah ve Lübnan hükümetinin politikalarını etkiliyor. Bu durum, müzakerelerde Lübnan'a karşı koz olarak kullanılmakta ve Hizbullah, savaş yerine sivil baskı yapmayı tercih edebilir."}
{"text": "Çanakkale Onsekiz Mart Üniversitesi Siyasal Bilgiler Fakültesi, Uluslararası İlişkiler Bölümü Öğretim Üyesi Dr. Ufuk Necat Taşçı, ABD Başkanı Donald Trump'ın politikalarının geçmişten gelen izlerini ve dünya siyaseti için olası sonuçlarını AA Analiz için kaleme aldı. *** Amerika Birleşik Devletleri'nde (ABD) Donald Trump'ın ikinci kez başkan olarak seçilmesiyle beraber dünyada birçok dengenin değişeceğini, hatta halihazırda değişmeye başladığını görmek zor değil. İkinci Dünya Savaşı sonrasında ortaya çıkan ve Sovyetler Birliği'nin çöküşüne kadar devam eden tarihsel süreci ve sonrasını tekrar ele almanın gerektiği bir gelecek şimdiden etkilerini hissettirmeye başladı. Trump'ın özellikle seçim kampanyasında ve başkan seçildiği günden itibaren kullandığı söylemler ve uygulamalar, her ne kadar kendisinin diplomatik nezaketten uzak üslubu ve olağandışı ilişki biçiminin gölgesinde kalsa da ABD'nin Trump liderliğinde yapmaya çalıştıklarının tamamen irrasyonel olmadığını da gösteriyor. Hatta daha önce benzer hamleleri yapan, devlet içerisindeki \"derin\" yapılanmalara meydan okuyan, ABD'yi Amerikalılar yönetmeli diyen birçok başkan acı bedeller ödedi. Bu benzerlik ve nüansları tam anlamıyla çözümlemek, günümüzün metodolojik farklılıklarına ve Trump'ın üslubuna takılmadan bunu yapmaya çalışmak ziyadesiyle önem arz ediyor. Trump'ı bir iyilik meleği veya kurtarıcı olarak göstermek mümkün olmadığı gibi, bugün yaşanan sorunları salt güncel problemler olarak ele almak da oldukça yanıltıcı olacaktır. ABD'nin, Trump'ın neredeyse tüm açıklamalarında çözeceğim diyerek bahsettiği neredeyse 60 yıldır rahatsız olduğu sorunları var. Bu sorunlar ABD açısından aslında sandığımızın çok da ötesinde çalkantılı bir sürecin başladığını bize gösteriyor olabilir. Bu bağlamda, eski ABD Başkanı John F. Kennedy'nin Dimona'daki İsrail nükleer tesisi konusundaki endişelerini anlamak ve uğradığı suikastın Trump tarafından neden seçim kampanyasının ilk gününden beri kullanıldığına kafa yormak önem arz ediyor. Benzer şekilde, gümrük tarifeleri uygulayan ve \"uluslararası sistemin vampir ve kan emicilerinden\" dert yanan eski Başkan Richard Nixon ile Trump'ın bugünkü retoriği ve uygulamaları arasında dikkat çekici paralellikler mevcut. Tarih her zaman lineer bir düzlemde ilerleyen olaylardan mütevellit olmamıştır ve her zaman aynı pratik uygulamalar farklı konjonktürlerde benzer sonuçlar üretmez. Ancak farklı zaman dilimlerindeki benzer söylemlerin ve politikaların geçmişe ve bugüne dair anlatmaya çalıştığı hususlar vardır. Lincoln'ün 1862'de, McKinley​​​​​​​'in 1897’de, Nixon'un 1971'de gerçekleştirdiği ekonomik hamleler ve ek vergiler, Trump'ın aslında ABD kültüründe halihazırda yer alan bir yöntemi kullandığını gösteriyor. Nixon yeni önlemlerini duyurduğunda Fed şefi \"başkan delirdi\" demişti. Dünyayı yeniden dizayn edeceğini söyleyen Nixon ise stratejilerinde düşünülenin aksine başarılı oldu, borsa uçtu ve fiyat istikrarı sağlandı. Nixon sonrasında gelişecek süreçlerde küresel resesyonun önüne geçmek adına kararı piyasaya bıraktı ve halkına zarar vermediği sürece radikalleşmedi. İkinci döneminde seçimi ona büyük farkla kazandıran stratejileri Nixon'a yetmedi ve büyük farkla kazanmasına rağmen tarihte istifa eden ilk ABD Başkanı oldu. Nixon o dönemde Watergate skandalı ve ülke içerisinde kendisine karşı hamle yapan \"derin\" yapıdan dert yanmıştı. En ilginci, İsrail'in Orta Doğu'daki politikalarının ABD’ye zarar verdiğini düşünen, kapalı kapılar ardında Yahudilere karşı önyargıları bulunan Nixon, 1973’teki Yom Kippur Savaşı sırasında İsrail'e çok büyük yardımlar göndermesine rağmen kimseye yaranamamıştı. Bu durum, ABD’nin Sovyetler Birliği ile nükleer bir savaşın eşiğine gelmesine sebep olduğu büyük desteğe rağmen gerçekleşmişti. Seçim sürecinden beri \"Amerika'yı yeniden büyük yapmak\" ve \"ABD'yi ABD'lilere geri vermek\" gibi sloganlarla yola çıkan, derin devlet ve küresel medyaya yönelik çok ciddi eleştirilerde bulunan ve suikast girişimleri atlatan Trump'ın, İsrail Başbakanı Binyamin Netanyahu ile son görüşmesinde verdiği cevaplarda, bir geçmiş birikimi ve gelecek tahayyülü görmek mümkün. Ayrıca, Trump'ın Kennedy suikasti üzerinde fazlasıyla durması ve suikaste dair evrakları kamuoyuna belirli bir sansürle açması bir yerlere vermek istediği mesajların bir parçası. Geçtiğimiz günlerde Beyaz Saray'ı ziyaret eden Netanyahu'nun, Trump ile yaptığı görüşme sonrası verilen medya demeçleri de bu bağlamda okunabilir. Özellikle, Türkiye Cumhuriyeti Cumhurbaşkanı Recep Tayyip Erdoğan üzerinden Netanyahu'ya verilen \"makul ol\" mesajı, ABD'nin bundan sonraki süreçte Türkiye’ye dair planlamalarından da öte Netanyahu tarzı kliklerin ABD'ye olan siyasi maliyetinin cevaplarını taşıyor olabilir. Trump'ın kendisinden önce benzer politikalar uygulayan başkanların neyde, nasıl ve hangi sebeple başarısız olduğuna dair bir kurumsal hafıza taşıdığını görmek mümkün. Çin'e karşı giriştiği ticaret savaşı gittikçe büyüyen Washington için sonuç getirici reel işbirlikleri çok daha büyük önem taşıyor. Trump şu anki politikalarıyla hem ithalatı kısıtlayıp 36 trilyon dolarlık borç, hem ABD'nin kaybetmeyle yüz yüze olduğu hegemonyası, hem de ülke içerisinde ABD’ye rağmen hareket eden gruplarla sancılı bir sürece girmiş gözüküyor. Bunu yaparken, Çin'e karşı Rusya, Hindistan ve Suudi Arabistan'ı yanına almak istediğini az çok hepimiz biliyor ve tahmin ediyorduk. Ancak şu anda Rusya'nın henüz Trump'ın ateşkes girişimine istenen tonda yaklaşmaması, Moskova’nın stratejik hedeflerine tamamen ulaşmadığına inanıyor oluşu, ABD ve Avrupa Birliği (AB) arasındaki uçurumu daha da açarak masaya oturmak istemesi söz konusu. Dolayısıyla, önümüzde sadece ABD değil, bütün dünya adına geleceğin dinamiklerinin şekilleneceği birkaç ay var. Trump, Rusya ile yürütmek istediği süreç ve tahayyül ettiği yeni ittifaklar başarılı olsun ya da olmasın, Türkiye ile derin bir işbirliği yürütmek zorunda. Orta Doğu'da ve daha geniş yelpazedeki bir coğrafyada Rusya, AB ve Çin'e karşı bölgeyi dengede tutabilmesi buna bağlı. Bu bağlamda tıpkı Nixon gibi, Netanyahu'nun veya ona benzeyen bir iktidarın İsrail'i yönetmeye devam etmesi, ABD açısından büyük bedelleri beraberinde getirebilir. Oval Ofis'te gerçekleşen basın toplantısında da Türkiye’yi bu anlamda da kilit bir aktör olarak gören ve İsrail'in Netanyahu yönetimindeki başıbozukluğunun nelere mal olabileceğini idrak etmiş bir Trump vardı. Sözde Abraham Anlaşmaları'nın mimarı, İsrail’in en büyük destekçisi olan Trump'ın dahi artık bazı bedelleri İsrail ve Netanyahu adına ödemek istemeyeceği bir döneme girmiş bulunuyoruz. Türkiye’nin küresel aktörlerin tamamı için bir tercih değil zorunluluk olduğu bu dönem, Ankara'nın bugüne kadar yaptığı gibi hassas ve doğru zamanlı hamleleriyle elini fazlasıyla kuvvetlendirebilir. Kıbrıs'tan Libya'ya, Sudan ve Somali'den Gazze'ye kadar geniş bir coğrafyada, Türkiye'yi ve hassasiyetlerini dikkate alanların kazanacağı bir çağ başlamış gibi duruyor. Bilinen bütün ezberlerin geçerliğini yitirdiği, siyasetin rasyonaliteden uzaklaştığı, liberalizmin ve popülist toplumsal politikaların Avrupa toplumunu getirdiği bu ortamda, Türkiye, Türkiye olarak kalarak bu süreçlerin içerisinden bir kazanan olarak çıkacaktır. [Dr. Ufuk Necat Taşçı, Çanakkale Onsekiz Mart Üniversitesi Siyasal Bilgiler Fakültesi, Uluslararası İlişkiler Bölümü Öğretim Üyesidir.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Trump'ın başkanlık politikaları, ABD'nin küresel hegemonyasını ve içindeki güç yapılarının etkisini sorguluyor. Çin ve Rusya ile stratejik ilişkiler geliştirmeye çalışırken, İsrail'e yönelik politikaları ve Türkiye ile işbirliği önem kazanıyor. Bu süreç, küresel dinamiklerin yeniden şekilleneceği bir döneme işaret ediyor."}
{"text": "Orta Doğu Uzmanı Haydar Oruç, Şin-Bet Başkanı Ronen Bar'ın görevden alınmasının arkasında yatan sebepleri AA Analiz için kaleme aldı. *** Hamas'ın silahlı kanadı Kassam Tugayları 7 Ekim 2023'te Aksa Tufanı saldırısını gerçekleştirdiğinde neredeyse bütün dünya İsrail'in sözde her şeyi duyan ve her şeyi gören istihbarat teşkilatının bu saldırıdan nasıl haberdar olmadığını ve önleyemediğini tartışmıştı. Gazze gibi dört tarafı çevrili ve sadece 365 kilometrekare olan bir toprak parçasında hayata geçirilen Aksa Tufanı saldırısının; havadan, karadan, denizden sızmalarla ve İsrail'in sınır koruma birliklerini de sağır ederek gerçeklemesi hasebiyle uzun bir hazırlık gerektirdiği tahmin edildi. Bu sebeple, hazırlıkların mutlaka izlemeye veya dinlemeye takılmış olabileceği ileri sürüldü. Bu soru işaretleri İsrail'in tüm güvenlik ve istihbarat birimlerine büyük bir gölge düşürdü. Hatta askeri istihbarattan sorumlu olan Askeri İstihbarat Dairesi (AMAN) Şefi Tümgeneral Aharon Haliva, Nisan 2024'te 7 Ekim'deki başarısızlığını kabul ederek istifa etti. İsrail Başbakanı Binyamin Netanyahu ve aşırı sağcı hükümeti ise 7 Ekim ile ilgili olarak hiçbir sorumluluğu kabul etmediği gibi bu konunun tek muhatabının ordu ve istihbarat birimleri olduğunu ileri sürerek devletin kurumlarını halkın önüne atmayı tercih etti. Tüm bunlar olup biterken iç istihbarattan sorumlu olan Şin-Bet teşkilatının, 7 Ekim saldırılarıyla ilgili olarak bazı hükümet yetkililerini de içine alan bir soruşturma yürüttüğü ileri sürülmüş ancak bu konuda net bir bilgi verilmemişti. Bunun yanı sıra yükselen eleştirilere daha fazla dayanamayan İsrail Genelkurmay Başkanı Herzi Halevi, Ocak 2025'te istifa edeceğini açıkladı ve mart başı itibarıyla da görevinden ayrıldı. Bu gelişme, muhtemel yeni bir istifa haberi için gözlerin Şin-Bet'e çevrilmesine yol açtı. Ancak Şin-Bet Şefi Ronen Bar görevinin başında olduğunu ve istifa etmeyeceğini açıkladı. Ronen Bar'ın bu açıklamaları üzerine Netanyahu, Şin-Bet şefi ile arasında güven eksikliği olduğunu ileri sürerek Bar'ı görevden alacağını açıkladı. İşte ne olduysa bundan sonra oldu ve \"Katargate\" adı verilen kriz patlak verdi. Zira Netanyahu tarafından görevden alınmak istenen Bar, Netanyahu ve danışmanlarını, gizli bilgileri yabancı medyaya sızdırmak ve Hamas'ı mali olarak destekleyen Katar'dan para kabul etmek gibi ulusal güvenlik ihlalleri iddiaları nedeniyle soruşturduğunu ve bu koşullar altında başbakanın kendisini görevden almasının uygun olmayacağını açıkladı. Şin-Bet şefinin ileri sürdüğü iddialar üzerine başsavcılık makamı da konuyu değerlendirdi ve İsrail kanunlarına göre başbakanın Şin-Bet şefini görevden alma yetkisinin olduğunu ancak mevcut koşullarda bu ikili arasında bir çıkar çatışması olduğunu belirtti. Başsavcılık bu nedenle, Netanyahu'nun Bar'ı doğrudan görevden almak yerine, bu konuda karar vermek üzere bir hukuki komite kurmasının ve komitenin raporuna göre hareket etmesinin uygun olacağını açıkladı. Başsavcılığın mütalaasına rağmen Netanyahu kararında ısrar etti ve Bar'ın görevden alınmasını güvenlik kabinesine de getirerek hükümetin tam desteğini aldı. Bunun üzerine Bar, kabinedeki bakanlara hitaben bir mektup gönderdi ve ülkenin savaş koşullarında olması nedeniyle görevden almanın uygun olmayacağını, ayrıca Şin-Bet'in başbakan ve ofisi hakkında yürüttüğü soruşturmada önemli delillere ulaşıldığını yazdı. Ayrıca Bar, başbakanla arasındaki çıkar çatışması olduğunu, kendisinin kişisel olarak Netanyahu'ya değil devlete bağlı olduğunu ve ileri sürülen güven eksikliğinin söz konusu olamayacağını belirtti. Kısacası Şin-Bet Şefi görevden alınmasının hem hukuki hem de etik bakımından uygun olmadığını ileri sürdü. İsrail iç siyasetinde bunlar yaşanırken Netanyahu 18 Mart'ta Gazze'ye saldırı emrini vererek 19 Ocak'tan beri devam eden ateşkesi bozdu ve Hamas'ın elinde kalan rehinlerin hayatını riske attı. Ateşkesin bozulması üzerine rehine yakınları tekrar sokaklara çıkarak Netanyahu ve hükümetini protesto etmeye başladı. Hatta bu sürece muhalefet partileri ve sivil toplum kuruluşları (STK) da dahil oldu ve tıpkı iki yıl önceki yargı reformu tartışmalarında olduğu gibi genel grev ve sivil itaatsizlik çağrıları yapıldı. Sadece protestolara katılmakla yetinmeyen bazı muhalefet partileri ve STK'lar yüksek mahkemeye başvurarak Netanyahu'nun Bar'ı görevden alma kararı hakkında yürütmenin durdurulmasını talep etti. Yüksek mahkeme ise 21 Mart'ta açıkladığı kararla görevden almayı durdurdu ve 8 Nisan'da yapılacak duruşmaya kadar Bar'ın görevinin başında kalacağına, yerine herhangi bir atama yapılamayacağına hükmetti. 31 Mart'a gelindiğinde Netanyahu'nun danışmanları Eli Feldstein ve Yonatan Urich, \"Katargate\" soruşturması kapsamında sorgulandıktan sonra tutuklandı. Netanyahu da bu kapsamda ifadeye çağrıldı ve avukatı marifetiyle ifade verdi. Şu an için Netanyahu şüpheli durumunda değil ancak ortaya çıkacak yeni delillerin ve ifadelerin soruşturmaya dahil edilmesiyle vatana ihanetle suçlanması söz konusu olabilir. Netanyahu, sokak protestoları, genel grev ve sivil itaatsizlik çağrıları, başsavcılığın mütalaası ve yüksek mahkemenin yürütmeyi durdurma kararından sonra danışmanlarının tutuklanmasına rağmen geri adım atmadı. İsrail Başbakanı daha önce Bar'ın 10 Nisan'a kadar görevinin başında kalacağını söylemesine rağmen 1 Nisan'da eski Deniz Kuvvetleri Komutanı Eli Sharvit'i Şin-Bet şefi olarak atadığını açıkladı. Sonuç olarak, Netanyahu'yu hakkındaki yolsuzluk davalarına ek olarak \"Katargate\" soruşturması kapsamında da uzun bir yargılama süreci bekliyor. Tıpkı yolsuzluk davaları sürecinde olduğu gibi bugün de ordu, polis ve istihbarat gibi devlet kurumlarını suçlayan Netanyahu'nun, başbakanlık koltuğunda kalabilmek için devlet kurumlarıyla çatıştığı, yüksek mahkemenin kararını uygulamadığı ve toplumun taleplerini göz ardı ederek sadece kendi koltuğunu garanti altına almaya çalıştığı görülüyor. Netanyahu hükümetinin bugün itibarıyla mecliste çoğunluğu elinde bulundurması hasebiyle kısa sürede düşmesi beklenmese de 2026 sonunda yapılacak seçimde yeniden iktidar olması zor gözüküyor. Ancak Netanyahu'nun o tarihe kadar Şin-Bet şefini usulsüz şekilde görevden alarak, yargıç seçim komitesinin yapısını değiştirerek ve belki de en önemlisi rehinlerin hayatını önemsemeden Gazze'ye yönelik saldırılara devam ederek muhtemel bir iç savaşı tetiklemeye gayret ettiği ve bu sayede iktidarını sürdürme hesapları yaptığı anlaşılıyor. [Haydar Oruç, Orta Doğu Uzmanıdır.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "İsrail'in Şin-Bet Başkanı Ronen Bar’ın görevden alınması, iç istihbaratın soruşturması ve güven eksikliği iddialarıyla bir kriz yaratmıştır. Netanyahu, Bar'ı görevden alırken, \"Katargate\" skandalı ve Gazze'ye saldırı emri verilmesiyle durum daha da karmaşıklaşmıştır. Yüksek Mahkeme, Bar'ın görevine devam etmesine karar verirken, Netanyahu'nun yolsuzluk davaları ve krizle başa çıkma çabaları dikkat çekmektedir."}
{"text": "Açıkladığı gümrük vergileriyle küresel ticaret savaşını tetikleyen ABD Başkanı Donald Trump'ın, \"her derde deva bir ekonomik araç\" olarak gördüğü bu enstrümanı kullanarak küresel ekonomiyi yeniden yapılandırmaya çalıştığı değerlendiriliyor. Yıllardır ABD'nin ekonomisini canlandırmak için gümrük vergilerini kullanması gerektiğini savunan Trump, Amerikalı tüketicilere satılan malların Amerikan fabrikalarında üretilmesini istiyor. Trump'ın gümrük vergisi planı resmi olarak, ülkede istihdam oluşturmak ve istihdamı korumak, yerli ürünleri daha rekabetçi hale getirerek sanayi kapasitesini artırmak ve hanelerle şirketler için yatırımları finanse ederek gelirleri artırmak üzerine şekilleniyor. ABD'nin küresel sahnedeki konumunu ilerletmek de Trump'ın tarife hedefleri içinde yer alıyor. Trump, ulusal güvenlik ihtiyaçları söz konusu olduğunda ABD'nin rakip ülkelere bağımlılığını azaltmak ve ülkenin güvenlik çıkarlarını savunmak için ekonomik yaptırımlardan yararlanıyor. Trump'ın gümrük tarifesi politikasının arkasında, doların değerini düşürmek ve böylece ithalatı yavaşlatıp Amerikan ürünlerinin ihracatını artırmak da olduğu ifade ediliyor. Beyaz Saray'ın ekonomi düşünce kuruluşu Ekonomi Danışmanları Konseyi (CEA) Başkanı ve Trump'ın sırdaşı Stephen Miran, özellikle ABD'yi etkileyen küresel ticaretteki dengesizliğin nedeni olarak yüksek dolar kurunu görüyor. Miran, Kasım 2024'te hazırladığı 41 sayfalık raporda diğer şeylerin yanı sıra, ek gümrük vergilerinin yüksek dolar kuruna karşı atılacak en uygun adım olacağını belirtti. ABD döviz rezervlerine olan yüksek talep doların aşırı değerlenmesinde çok daha önemli rol oynuyor. Dünyanın en büyük finans piyasasına sahip ABD'de bankalar ve sigorta şirketleri rezervlerini ABD Hazine bonolarına yatırıyor. ABD hükümeti kendini bu tahvillerle finanse ediyor. Federal hükümetin borcu şu anda yaklaşık 36 trilyon dolar seviyesinde, tahvillere artan talep doların değerini yüksek tutuyor. Trump'ın bunu değiştirmek istediği belirtiliyor. Miran, bunun için birinci yolun gümrük vergileri kanalıyla yabancı alacaklıların ABD pazarından dışlanması ve ikinci yolun ABD'nin anlaşmayı kabul etmeyen ülkelere askeri koruma sağlamayı durdurması olabileceğini ifade ediyor. ABD Varlık Fonu’nun (SWF) kurulmasının ülke politikasında ezber bozan bir gelişme olduğu da değerlendiriliyor. Trump’ın 3 Şubat’ta söz konusu fonun kurulması için kararname imzalaması, Washington Yönetimi'nin sermaye akışlarını ve doların aşırı değerlenmesini hedef alarak süregelen ticari dengesizlikleri gidermek için harekete geçeceği stratejisinin açık teyidi olarak görülmüştü. Bazı analistler, ABD imalatını uzun süredir dezavantajlı hale getiren küresel finansal mimarinin yeniden yapılandırılması için sofistike bir araç olarak değerlendirmişti. Donald Trump'ın ekonomi politikaları, \"Önce Amerika\" (America First) söylemiyle şekillenen korumacı bir yaklaşımı merkeze alıyor. Bu paradigma, ABD'nin küresel ekonomi içindeki konumunu yeniden tanımlamayı ve ulusal çıkarları önceliklendirmeyi hedefliyor. Trump, küreselleşmenin ABD ekonomisine zarar verdiğini, özellikle imalat sektöründe iş kayıplarına yol açtığını ve dışa bağımlılığı artırdığını savunuyor. ABD'nin üretim kapasitesini artırmayı ve iç pazarı yabancı rekabetten korumayı amaçlayan Trump, tarifeleri bir araç olarak kullanma stratejisi izliyor. Tarifeler, hem ekonomik bir kalkan hem de diplomatik bir pazarlık unsuru olarak Trump'ın politikasında önemli bir yer tutuyor. Bu vergiler, yerli üretimi korumak, dış ticareti düzenlemek ve gelir elde etmek amacıyla ithal mallara uygulanıyor. Gümrük vergileri, ithal edilen malların değerinin bir yüzdesi olarak veya parça başına maktu olarak alınabiliyor. Mamul malların yanı sıra, bileşenler ve hammaddelerden de gümrük vergisi alınması, karmaşık tedarik zincirlerinde üretici maliyetlerini artırabiliyor. Ülkeler gümrük vergilerinin yanı sıra, ithalat kotaları, lisanslar, güvenlik standartları ve sınır kontrolleri gibi tarife dışı engeller de koyabiliyor. Bir ülke tarafından tarifelerin uygulamaya konulması, misilleme olasılığı dolayısıyla ticaret savaşına dönüşme riski taşırken, tarifeler ülkeler arasında müzakere aracı olarak da kullanılabiliyor. Özellikle Çin gibi büyük ihracatçı ülkelere karşı uygulanan tarifeler, Trump'ın üretim kapasitesini artırma ve iç pazarı yabancı rekabetten koruma stratejisinin en somut örneği olarak öne çıkıyor. Küreselleşmeye karşı milliyetçi ve üretim odaklı modeli savunan Trump, NAFTA gibi serbest ticaret anlaşmalarını eleştirerek, bu tür düzenlemelerin Amerikan işçisine zarar verdiğini öne sürüyor. Trump, tarifeler ve ikili anlaşmalarla şekillenen yeni bir ticaret düzeni öneriyor. Bu yolla Trump, ABD'nin ekonomik bağımsızlığını güçlendirmeyi ve stratejik sektörlerde kendine yeterliliği artırmayı hedefliyor. ABD Başkanı Trump'ın tarifeleri bir pazarlık aracı olarak kullanma alışkanlığı da dikkati çekiyor. Trump, tarifeleri sadece ekonomik bir önlem değil aynı zamanda karşı tarafı taviz vermeye zorlayan bir baskı aracı olarak kullanıyor. Bu yaklaşım, Trump'ın iş dünyasından gelen pragmatik ve rekabetçi tavrını yansıtıyor. Beyaz Saray'daki ilk döneminde korumacı politikalarıyla hatırlanan Trump, 20 Ocak'ta ikinci kez devraldığı başkanlık görevinde izlediği daha agresif tarife politikalarıyla tartışmalara neden oluyor. Sözlükteki en sevdiği kelimenin \"tarife\" olduğunu her fırsatta vurgulayan Trump, yıllardır diğer ülkelerin ABD'yi \"sömürdüğünü\" iddia ediyor ve tarifelerle, özellikle Çin, Japonya ve Avrupa Birliği (AB) gibi büyük ticaret ortaklarına karşı ekonomik bir denge kurmayı amaçlıyor. Göreve başlamasından bu yana ardı ardına tarife açıklamaları yapan Trump, ilk olarak fentanil ve göçmen krizi gerekçesiyle Kanada ve Meksika'dan ithal edilen mallara yüzde 25, Çin'den yapılan ithalata yüzde 10 ek gümrük vergisi getirdi. Trump, daha sonra Çin'den ithal tüm ürünlere yönelik gümrük tarife oranını yüzde 20'ye çıkardı. Sektör bazlı tarifeleri de duyurmaya başlayan Trump, çelik ve alüminyum ithalatı ile ithal otomobil, hafif ticari araçlar ve temel otomobil parçalarına yüzde 25 gümrük vergisi uyguladı. Trump, ilaç, çip, kereste gibi ürünlere de tarife uygulamayı planlıyor. Ticarette ABD'ye adil davranılmadığını öne süren Trump, son olarak ticaret politikası için \"büyük gün\" olarak nitelendirdiği ve \"kurtuluş günü\" olarak adlandırdığı 2 Nisan'da diğer ülkelere uygulanacak karşılıklı tarife oranlarını açıkladı. Temel tarife oranının yüzde 10 olacağını belirten Trump, diğer ülkelerin uyguladığı tarifeler ve tarife dışı engelleri hesaba katarak ülkeye göre değişen orandaki gümrük vergisi oranlarını duyurdu. Geçen yıl 1,2 trilyon doların üzerinde mal ticareti açığı veren ABD, uzun süredir muazzam dış ticaret açıklarıyla karşı karşıya kalıyor. ABD, tarifelerle ithal malların fiyatını artırarak dış alımı düşürmeyi ve açığı kapatmayı hedefliyor. İthal ürünler daha pahalı hale geldiğinde tüketicilerin yerli alternatiflere yönelmek zorunda kalmasıyla, ABD üretimi mallara talebin artması bekleniyor. Bu yolla, hem dış ticaret açığının azaltılması hem de üretim ve istihdamda artışla ekonomik büyümeye katkı hedefleniyor. Ancak tarife stratejisinin ithalata bağımlı sektörlerde maliyet artışları ve enflasyonu kaçınılmaz hale getireceğinden endişe duyuluyor. Ayrıca, misilleme tarifelerinin ihracatı sekteye uğratabileceği ve tedarik zincirlerini bozabileceği de değerlendiriliyor. Bu nedenle, tarifelerin uzun vadeli etkileri konusunda şüpheler sürüyor. Küreselleşme ve ucuz iş gücü arayışı, bir zamanlar imalat sanayisinin kalbi olan ABD'nin Orta Batı bölgesindeki fabrikaların kapanmasına ve bölgedeki üretimin düşmesine neden olmuştu. Tarifeler, bu sanayiyi yeniden canlandırmak için de bir araç olarak görülüyor. Beyaz Saray, 2001'de yüzde 28,4 olan ABD'nin küresel üretimdeki payının, 2023'te yüzde 17,4'e düştüğünü ifade ediyor. Yerli üretimi koruyan politikalar, çelik, otomotiv ve makine gibi sektörlerde istihdam yaratmayı hedefliyor. Yine de otomasyon ve teknolojiye dayalı hale gelen imalat sektöründe istihdam artışlarının sınırlı kalabileceği tahmin ediliyor. Artan ham madde maliyetleri, üreticilerin rekabet gücünü zayıflatabiliyor. Buna rağmen, \"Amerikan sanayisini geri getirme\" söylemi politik olarak karşılık buluyor. Trump, ABD’de üretimi artırmak için sık sık yurt içinde daha düşük vergileri ve yurt dışında üretilen mallar için daha yüksek vergileri savunuyor. \"Yerli üretim ve tüm imalat üzerindeki vergileri düşürmek istiyoruz.\" diyen Trump, \"Ancak ürününüzü Amerika'da üretmiyorsanız, Trump yönetimi altında bir gümrük vergisi ve bazı durumlarda oldukça yüksek bir gümrük vergisi ödeyeceksiniz.\" tehditleri savuruyor. Bir başka güçlü propaganda aracı olan \"Amerikan işlerini koruma\" vaadi, özellikle işçi sınıfı seçmenler arasında yankı buluyor. Orta Batı eyaletleri gibi seçimlerde kritik öneme sahip bölgelerde, bu politikalar \"halkın yanında olma\" imajını pekiştiriyor. Ancak Trump'ın başkanlık yarışında \"milliyetçilik\" sembolü olarak kullandığı tarife politikalarına desteğin sürmesinin somut ekonomik sonuçlara bağlı kalacağı öngörülüyor. Tarifelerin iş kayıplarına veya fiyat artışlarına yol açmasının seçmen nezdinde ters tepebileceği de değerlendiriliyor. Çin'in ucuz malları ve şirketlere sağladığı sübvansiyonlar, ABD'nin teknolojik ve ekonomik üstünlüğünü tehdit ediyor. Ekonomik bir araç olmanın ötesinde, jeopolitik bir silah ve müzakere aracı olarak da kullanılan tarifeler, özellikle Çin'in küresel ekonomideki yükselişini frenlemeyi amaçlıyor. Kendi küresel ekonomideki stratejik konumunu da güçlendirmeyi hedefleyen ABD, getirdiği karşılıklı tarifelere rağmen, müttefiklerine \"ABD ile ticaret yapmanın daha güvenli olduğu\" mesajı vermeye çalışıyor. Japonya gibi ülkeler ve Avrupa ile yapılacak yakın bir ekonomik ittifakın Çin'in ekonomik etkisini sınırlayabileceği değerlendirilirken, Çin öncülüğünde ABD'ye karşı kurulacak bir ekonomik bloğun da küresel ticarette dengeleri bozabileceği öngörülüyor. Trump, tarifeleri ABD ekonomisini korumanın yanı sıra aynı zamanda federal gelirleri artıracak bir kaynak olarak da görüyor. İthal edilen ürünler için ödenecek ve ABD hazinesine aktarılacak gümrük vergilerinin önemli bir toplam oluşturacağı değerlendiriliyor. Trump gümrük vergilerinin ne kadar para getirebileceği konusunda astronomik tahminlerde bulunarak, “Trilyonlarca dolar kazanacağız ve daha önce hiç görmediğimiz şekilde istihdam oluşturacağız. Gümrük tarifeleri Amerika'yı yeniden zenginleştirmek ve Amerika'yı yeniden büyük yapmakla ilgili.\" ifadelerini kullanıyor. Geçen yılki mal ithalat hacminin değişmeyeceği varsayıldığında, her ülkeye yüzde 10 tarife uygulanmasının bile hazineye 300 milyar dolar ek gelir sağlayacağı hesaplanıyor. ABD yönetimi, tarifelerden yılda yaklaşık 600 milyar ila 700 milyar dolar gelir elde edileceğini tahmin ediyor. İthal ürünlere uygulanan tarifelerle, ülkede bireysel vergi indirimlerini kalıcı hale getirmek, kurumsal vergi oranlarını düşürmek, bahşiş gelirlerinden vergi alınmaması gibi planların finanse edilmesi hedefleniyor. Böylelikle, yabancı ülkelerden gelen mallardan toplanan gelirle ekonominin canlandırılması hedeflenirken, \"Amerika'yı yeniden büyük yapma\" söylemi de destekleniyor. Trump, diğer ülkelerin ya da bireylerin gelip kendisiyle pazarlık yapmak zorunda kalacağı bir durum oluşturmayı seviyor. Ülkeler bazında farklı tarife oranları belirleyerek, her ülkenin Beyaz Saray'a \"yalvarıp yakarması\" ve onunla tek tek müzakere etmesi gereken bir durumu oluşturuyor. Uluslararası alanda ise Trump, şok ve korku oluşturan tarife taktiklerinin kendisinin ve ABD’nin gücünü ve prestijini artıracağını umuyor. Amerikan ekonomik ve teknolojik gücünü arkasına alan Trump, hem müttefiklerini hem de düşmanlarını gücünü tanımaya ve önceliklerine uymaya zorlamak niyetinde. ABD ile ticaretin düzinelerce ülkenin refahı hatta istikrarı için hayati önem taşıdığını değerlendiren Trump, dünyaya hem ticaret kurallarının hem de güvenlik garantilerinin yalnızca kendi iradesine bağlı olduğunu söyleyerek, mümkün olan en büyük gücü elinde toplamayı da seviyor.", "summary": "ABD Başkanı Trump, gümrük vergilerini ekonomik ve jeopolitik bir araç olarak kullanarak küresel ticaret dengesini değiştirmeye çalışıyor. Özellikle Çin'e karşı uyguladığı tarifelerle ABD'nin üretimini artırmayı ve dışa bağımlılığı azaltmayı hedefliyor. Trump, bu politikayı iç üretimi korumak ve istihdamı artırmak için kullanırken, aynı zamanda ABD'nin ulusal güvenliğini savunmayı amaçlıyor. Ancak tarifelerin ekonomik etkileri, maliyet artışları ve ticaret savaşlarının risklerini de beraberinde getiriyor."}
{"text": "Uluslararası Siyaset Araştırmaları Merkezi (CeSPI) Türkiye Gözlemevi Bilimsel Direktörü Valeria Giannotta, Roma'da gerçekleşen Türkiye-İtalya 4. Hükümetlerarası Zirvesi'nin çıktılarını ve Türkiye-İtalya ilişkilerinin gelişen durumunu AA Analiz için kaleme aldı. *** 29 Nisan'da Roma'da düzenlenen Türkiye-İtalya 4. Hükümetlerarası Zirvesi, iki ülke arasındaki köklü dostluğu taçlandırarak ilişkileri stratejik ortaklık düzeyine yükseltti. Cumhurbaşkanı Recep Tayyip Erdoğan'ın İtalya Başbakanı Giorgia Meloni ile gerçekleştirdiği görüşme, siyasi ve diplomatik başta olmak üzere pek çok alandaki tamamlayıcı unsur temelli bu olağanüstü ilişkiyi bir kez daha teyit etti. Sosyal işlerden kültür ve turizme, iş dünyası ve teknolojiden bilim, spor ve çalışma hayatına dek farklı bakanlıkların yetki alanına giren 10'dan fazla anlaşmanın imzalanması, ikili ilişkilerde kritik öneme sahip yeni dönemin başladığını gösteriyor. Bugünü ve geleceği gözeten bu anlaşmalar, ham madde çıkarımı, mavi ekonomi (deniz ekonomisi) ve uzay ekonomisi gibi yenilikçi alanlarda AR-GE ve bilimsel işbirliğine odaklanıyor. İki ülkenin uzay ajansları arasında imzalanan mutabakat ise uzay faaliyetlerinde ortak çalışmayı güçlendirmeyi hedefliyor. Ayrıca, güçlü işbirliği, halklar arası düzeyde spor diplomasisi ve EURO 2032'nin ortak düzenlenmesiyle de kendini gösteriyor. Masada pek çok farklı konu da ele alındı ve bunların tamamı ikili ilişkileri daha da güçlendirmeye yönelikti. Başbakan Meloni ile Cumhurbaşkanı Erdoğan, orta vadede ikili ticaret hacmini 40 milyar dolara çıkarmayı hedefleyen ortak bildiri yayımladı. Bu iddialı hedef, ekonomik verilerin, iş potansiyelinin iyileştiğine dair olumlu seyrini yansıtıyor. İkili ticaret hacmi uzun süredir istikrarlı bir artış gösteriyor; 2019'da 19 milyar dolardan 2023'te 26 milyar dolara ve nihayetinde 2024'te 32 milyar dolara ulaştı. Bu kayda değer artış, hem pandemi sonrasında hem de küresel ekonomik dalgalanmaların yaşandığı bir dönemde hem İtalya'nın hem de Türkiye'nin dayanıklılık ve toparlanma kapasitesini gözler önüne seriyor. Bu büyüme, ilgili sanayi ve iş kollarının geleneksel uyumuna dayanıyor. İtalyan şirketlerin Türkiye'deki varlığı ve yatırımları ile Türk şirketlerinin İtalya'daki büyümesi önemli boyutlara ulaştı. Dengeli bir ikili ticaret akışı ve tamamlayıcı iş ortamı sayesinde bugün İtalya, Akdeniz'de Türkiye'nin birinci, Avrupa genelinde ise ikinci ticaret ortağı olarak öne çıkıyor. Made in Italy Bakanı Adolfo Urso'nun deyimiyle \"İtalya ve Türkiye, Akdeniz'de ekonomik büyümenin akciğerleridir.\" Türk-İtalyan işbirliğinin ulaştığı nokta, Güney Avrupa'dan başlayıp Akdeniz'i aşarak Güneydoğu Asya'ya uzanan yeni bir jeopolitik yönelimi işaret edecek nitelikte. Bu nedenle çok sayıda ve farklı niteliklerde zorlukların olduğu öngörülemez bir küresel ortamda amaç, zararlı etkileri en aza indirmeye yönelik bir Türk-İtalyan eksenini sağlamlaştırmaktır. Bu vizyon çerçevesinde enerji, ekonomi; yenilik ve yeni teknolojilere odaklanan ileri üretim; altyapı, bağlantı ve savunma gibi kilit sektörlerde işbirliği fırsatlarını değerlendirmek üzere çok sayıda girişimci ve iş insanından oluşan geniş heyet, iş forumunda devlet başkanlarına eşlik etti. Ortak eylemler ve yatırımlarla tedarik zincirlerinin güçlendirilmesi, uluslararası arenada, stratejik bağımsızlık yolunda İtalya ve Türkiye'nin kilit rol oynamasına olanak tanıyor. Bu sinerjiler, Ankara ile Roma'nın istikrar ve güvenliği sağlama konusundaki tarihsel sorumluluğu olan Akdeniz coğrafyasında kendini farklı şekillerde gösteriyor. Enerji alanındaki işbirliği, çeşitli başlıklar üzerinden somutlaşıyor: Türkiye, Trans-Adriyatik Boru Hattı (TAP) projesinde kilit ortak olarak yer alırken, Sakarya havzasındaki İtalyan yatırımları giderek artıyor. Savunma sanayisi ise yeni Türk-İtalyan ortaklığının öne çıkan alanı haline geldi. Zirve sırasında Leonardo ile Baykar, İtalya'da Türk yapımı insansız hava araçlarının (İHA) üretimine yönelik mutabakat metni imzaladı. Bu adım, daha önce Koç ile Whirlpool arasında başarıyla yürütülen ortak girişimle birlikte değerlendirildiğinde, güçlü iş birliği örneği olarak öne çıkıyor. Oluşan sinerjiler, üçüncü pazarlara yönelik entegrasyon ve yeni ortak yatırımlar sayesinde yatırımların daha da artmasını mümkün kılacak. Meloni ile Erdoğan'ın uluslararası gündemlere verdikleri önem de bu işbirliği vizyonunu destekliyor. Roma açısından Türkiye'nin Avrupa'daki rolü tartışmasız şekilde kilit olarak kabul edilirken, Meloni, Erdoğan'a Ukrayna konusunda sürdürdüğü arabuluculuk çabaları ve düzensiz göçle mücadeledeki katkıları için teşekkür etti. Suriye'nin istikrarının sağlanması ve toprak bütünlüğünün güvence altına alınması, Gazze'de kalıcı ateşkes sağlanması ve Libya'nın istikrarına yönelik ortak taahhütler, iki liderin görüşmelerindeki başlıca gündem maddeleri oldu. Tüm konular, samimi ve dostane bir ortamda ele alındı. Nitekim Meloni, \"4. Hükümetlerarası Zirve, Türkiye'nin dost ülke, müttefik ve stratejik ortak olarak olağanüstü rolünü bir kez daha ortaya koydu.\" sözleriyle zirvenin mesajını özetledi. Erdoğan ise Meloni'nin \"Türk-İtalyan dayanışmasını güçlendirmedeki cesaretini\" vurgulayarak, İtalya-Türkiye ilişkilerinin yeni boyutunun ve Türk-İtalyan ekseninin bölgesel ve uluslararası dinamikler için ana referans noktası olarak kesinleştiğini belirtti. [Valeria Giannotta, Uluslararası Siyaset Araştırmaları Merkezi (CeSPI) Türkiye Gözlemevi Bilimsel Direktörüdür.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "29 Nisan'da Roma'da düzenlenen Türkiye-İtalya 4. Hükümetlerarası Zirvesi, iki ülke ilişkilerini stratejik ortaklık düzeyine taşımayı hedefledi. Zirveyle 40 milyar dolarlık ticaret hedefi belirlenip, enerji, savunma ve teknoloji gibi alanlarda işbirliği artırılacak."}
{"text": "AA Akademi Müdür Yardımcısı Dr. Bilgay Duman, Türkiye-Irak ilişkilerinin gelişimini ve bu gelişimin bölgeye kattıklarını AA Analiz için kaleme aldı. *** Son yıllarda Irak'ın iç ve dış politikada gösterdiği yön değişimi yalnızca ülkenin iç istikrarı açısından değil, aynı zamanda bölgesel barış ve işbirliği adına da umut verici bir tablo ortaya koyuyor. Irak uzun yıllar boyunca işgal, iç savaş, mezhep çatışmaları ve terörle mücadele gibi çok katmanlı krizlerle boğuştu. Ülke 2021'de yapılan seçimlerin ardından Muhammed Şiya es-Sudani başbakanlığında kurulan hükümetle birlikte bugün daha fazla kendi ayakları üzerinde durabilen, kararlarını dış baskılardan bağımsız olarak alabilen ve bölgesel ilişkilerde denge gözeten bir devlet profiline doğru evriliyor. Bu dönüşümde, devletin kurumsal kapasitesini yeniden inşa etmeye dönük çabalar, güvenlik mimarisinin yeniden tasarlanması ve dış politika vizyonunun çeşitlendirilmesi belirleyici rol oynuyor. Bu yeni dönemin en somut göstergelerinden biri ise Türkiye ile Irak arasındaki ilişkilerin kazandığı boyut. Artık iki ülke arasındaki ilişkiyi klasik \"komşuluk\" kategorisiyle sınırlamak oldukça yetersiz kalıyor. Tarihsel bağlar, sosyal ve kültürel etkileşimler, ekonomik geçişkenlikler ve güvenlik riskleri bu ilişkiyi çok daha geniş bir stratejik işbirliği zeminine taşıyor. Türkiye ve Irak ilişkilerini anlamak için güvenlik işbirliği ve ekonomik entegrasyon gibi iki temel alana özellikle dikkat etmek gerekiyor. Özellikle son yıllarda artan karşılıklı diplomatik ziyaretler, ortak projeler ve güvenlik anlaşmaları, iki ülke arasında uzun vadeli bir ortaklık inşasına işaret ediyor. Bu ilişkilerin devamını sağlamak için Irak Başbakanı Muhammed Şiya es-Sudani, (8 Mayıs 2025) bugün yeniden Ankara'da olacak. Irak, PKK teröründen ciddi biçimde etkilenen bir ülke olarak, bu konuda artık daha net bir pozisyon alıyor. Zira, Türkiye'nin 2019'dan itibaren tehdidi yerinde bertaraf etme ve terörle bütüncül mücadele konseptiyle yürüttüğü süreçle beraber PKK'nın Türkiye içerisinde ve sınır bölgesinde yaşam alanının neredeyse kalmaması, Irak'ı terör örgütünün ana yaşam alanı haline getirdi. Bu noktada, Irak'ın da PKK'ya ilişkin tehdit algılarının değiştiğini söylemek mümkün. Özellikle son dönemde örgütün \"yasaklı\" ilan edilmesi, Türkiye ile eşgüdüm içinde yürütülen operasyonel süreçler ve istihbarat paylaşımının artması, güvenlik alanındaki işbirliğinin geldiği noktayı göstermesi açısından son derece çarpıcı. Bu çerçevede kurulan Türkiye-Irak Yüksek Düzeyli Güvenlik Mekanizması, iki ülke arasındaki güvenlik koordinasyonunu kurumsal bir çerçeveye oturtarak kalıcı iş birliğinin önünü açıyor. Bu yapı sayesinde sadece kısa vadeli taktiksel önlemler değil, uzun vadeli stratejik güvenlik mimarileri de geliştirilebilecek. Irak'ın bu mekanizmaya aktif katılımı, PKK'nın yalnızca Türkiye'ye değil, Irak'ın egemenliğine ve istikrarına da doğrudan tehdit oluşturduğunu kabul ettiğini gösteriyor. Diğer yandan, Türkiye'de terörle mücadele kapsamında sürdürülen \"Terörsüz Türkiye\" vizyonu çerçevesindeki silah bırakma çağrıları, Irak'ta da dikkatle izleniyor. Irak hükümeti bu süreci dışarıdan destekleyerek kendi topraklarının terör gruplarının kontrol alanı olmasına izin vermeyeceğini açıkça ortaya koyuyor. Bu yaklaşım, Irak'ın yalnızca güvenlik tüketen değil, güvenlik üreten bir aktöre dönüşme niyetinin de somut göstergesi. Türkiye-Irak ilişkilerinde yeni bir stratejik eksen kuran bir diğer önemli başlık ise Kalkınma Yolu Projesi. Basra Körfezi'ni Türkiye üzerinden Avrupa'ya bağlamayı hedefleyen bu devasa proje, sadece bir ulaştırma hattı değil; bölge ülkeleri arasında ekonomik entegrasyonu güçlendirecek bir altyapı vizyonudur. Bu proje, Irak açısından ekonomisinin çeşitlenmesi, lojistik merkez haline gelmesi ve işsizliğin azaltılması gibi çok yönlü fırsatlar sunuyor. Türkiye açısından ise güney hattındaki ticari kapasitenin artırılması, enerji koridorlarının çeşitlendirilmesi ve jeoekonomik ağırlığının artması anlamına geliyor. Kalkınma Yolu'nun dikkat çekici yönlerinden biri de küresel güçlerin projeye artan ilgisi. Çin'in Kuşak ve Yol girişimiyle, Avrupa Birliği'nin (AB) doğuya açılım stratejisiyle ve Körfez ülkelerinin yatırım ajandalarıyla doğrudan temas eden bu proje, artık sadece Ankara ile Bağdat arasında değil aynı zamanda bölge genelinde çok taraflı diplomatik ve ekonomik işbirliğinin bir laboratuvarı haline geliyor. Ancak bu vizyonun hayata geçebilmesi için ciddi bir kurumsallaşmaya ihtiyacı var. Gümrük geçişleri, sınır güvenliği, altyapı yatırımları, finansman ve yasal düzenlemeler gibi konularda iki ülkenin ortak komisyonlar kurarak süreci birlikte yürüteceği görülüyor. Türkiye-Irak ilişkileri, geçmişte dönemsel olarak iniş çıkışlar yaşamış bir ilişkiler ağıydı. Ancak bugün gelinen noktada bu ilişkilerin kurumsal bir kimliğe büründürülmesi, gelecekteki krizleri daha kolay yönetebilmenin ve ilişkileri siyasi değişimlerden bağımsız sürdürebilmenin en sağlam yolu gibi gözüküyor. Güvenlikte Yüksek Düzeyli Mekanizma, ekonomide ortak yatırım komisyonları, eğitim, kültür ve su yönetimi gibi alanlarda teknik komiteler bu yapının temel taşlarını oluşturabilir. Bu yaklaşım, sadece teknik bir zorunluluk değil; aynı zamanda bölgenin geleceğine dair ortak bir vizyonun da kurumsal ifadesidir. Orta Doğu yeni bir jeopolitik dönüşüm sürecinden geçiyor. Suriye'deki yeniden yapılanma, İsrail'in Gazze'deki saldırganlığı, Yemen'deki çözülmemiş kriz, Amerika Birleşik Devletleri'nin (ABD) bölgeden çekilme eğilimleri ve İran ile yürütülen nükleer müzakereler, bölgeyi hem belirsizliklerle hem de fırsatlarla baş başa bırakıyor. Bu tablo içinde Irak, geçmişin pasif ve kırılgan aktörü olmak yerine, denge kurucu ve işbirliği üreten bir ülke olma yolunda ilerliyor. Türkiye ise hem ekonomik kapasitesi hem de bölgesel etki gücüyle Irak'ın bu dönüşümünde en önemli ortaklardan biri olarak öne çıkıyor. Türkiye ile Irak arasındaki ilişkiler bugün artık sadece geçmişe dayanmıyor; aynı zamanda geleceği inşa eden bir stratejik ortaklık modeline dönüşüyor. Güvenlikten kalkınmaya, su kaynaklarından enerjiye kadar geniş bir alana yayılan bu işbirliği, sadece iki ülkenin değil, bölgenin tamamının yararına olacak bir istikrar çerçevesi sunuyor. Bu sürecin kalıcı ve sürdürülebilir hale gelmesi ise ilişkilerin kişisel temaslar ya da dönemsel krizlerin ötesine geçip kurumsal bir kimlik kazanmasına bağlı. Eğer bu doğrultuda kararlılık sürdürülürse, Türkiye-Irak ilişkileri sadece bölgesel barışı güçlendirmekle kalmayacak, aynı zamanda yeni bir Orta Doğu düzeninin inşasında örnek bir model olarak öne çıkacaktır. [Dr. Bilgay Duman, AA Akademi Müdür Yardımcısıdır.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Türkiye-Irak ilişkileri, güvenlik ve ekonomi alanlarında önemli ilerlemeler kaydederek stratejik ortaklık düzeyine yükseldi. Özellikle PKK ile mücadele, Kalkınma Yolu Projesi gibi projelerle ekonomik ve güvenlik işbirlikleri pekişiyor. Bu süreç, Irak'ın bölgesel barışa katkı sağlayacak önemli bir aktör olma yolundaki dönüşümünü destekliyor."}
{"text": "ORSAM Başkan Danışmanı Murat Öztuna, Trump’ın tarifelerinin ABD siyaseti içinde hangi stratejiye dayandığını ve bu tarifelerin Çin’i uzun vadede nasıl etkileyeceğini AA Analiz için kaleme aldı. *** Bundan 50 yıl sonra geriye dönüp bakıldığında belki de “çılgın” Amerikan Başkanı Donald Trump’ın gümrük vergileri ile başlattığı ticaret savaşı tarihin dönüm noktalarından biri olarak okunacaktır. Ancak bugün bakıldığında, yeni başlayan ve devam eden bir süreçle birlikte sürekli değişen hamleler gözlemliyoruz. Bu da tüm ülkeler açısından küresel bir belirsizlik ortamına zemin hazırlıyor. Trump’ın gümrük tarifelerinin bir müzakere stratejisi mi yoksa uzun vadeli bir önlem mi olduğu belirsizliğini koruyor. Bu süreçte, gümrük vergilerinin ulusal ekonomilere gerçek etkisinin ne olacağı ve Trump ile diğer ülkeler arasındaki vergi düzenlemeleri ile ikili uzlaşma şartlarının nasıl oluşacağı gibi temel sorularında cevabı henüz bilinmiyor. Her halükarda, farklı ülkelerin Trump’ın bu çıkışına tepkilerinin öznel farklılıklar göstereceği öngörülebilir. Ancak gümrük savaşının arkasındaki asıl sebep ülkeler arasındaki güç mücadelesidir. Trump’ın bu ani tarifeleri aslında söylenildiği kadar da sürpriz değildir. Bu yılın başlarında gerçekleştirilen Davos Dünya Ekonomik Forumu’nda (WEF) Trump, mevcut ticari sistem ile ilgili düşüncelerini açık bir şekilde ifade etti. Trump konuşmasında, Amerikan şirketlerini iki seçenekle karşı karşıya bırakacağını ve açıkça ya ABD'de fabrikalar inşa ederek tercihli vergi politikalarından yararlanacaklarını ya da denizaşırı fabrikalardan ABD'ye mal ithal etmeye devam ederken gümrük vergilerine tabi tutulacaklarını ifade etti. Trump’ın ABD’nin ihraç ettiğinden daha fazla mal ithal etmesinden dolayı bu önlemleri almasının ne kadar gerçekçi olduğu ise ayrı bir tartışma konusudur. Çünkü ABD’nin hizmet, dolar hegemonyası ve fikri mülkiyet ihracatı gibi alanlarda diğer ülkelere karşı büyük bir üstünlüğü bulunuyor. Aslında finans, turizm, mühendislik, sağlık hizmetleri ve daha birçok alanı kapsayan hizmet sektörü ABD ekonomisinin büyük bir bölümünü oluşturuyor. ABD’nin uyguladığı gümrük vergilerinden etkilenen Kanada, Çin, Japonya, Meksika ve Avrupa’nın büyük bir kısmı ABD ile hizmet ticaretinde açık veriyor. Amerika’nın Çin’den ithalatına bakıldığında ise ithalatın büyük kısmının tüketim malları değil, sermaye malları ve endüstriyel malzemelerden oluştuğu görülüyor. Dolayısıyla gümrük vergileri Amerikan üreticilerini ve tüketicilerini de olumsuz etkileyecek niteliktedir. Trump ve ekibinin bu verileri göz önünde bulundurmadan bu hamleleri yapmış olması ise çok imkan dahilinde görünmüyor. O halde Trump’ın aslında başka bir hedef peşinde olduğu söylenebilir. ABD’nin canlılığı her zaman hükümetlerinden değil sermaye ve toplumdan kaynaklanmıştır. Trump yönetiminin reform adı altında özellikle iş dünyası üzerinde deregülasyon politikalarına yönelmesi ve aynı zamanda eyalet yönetimlerini ademi merkezileştirmesi, bu dinamikleri tetikleme çabasını gösteriyor. Trump’ı yeniden iktidara taşıyan Make America Great Again (MAGA) stratejisinin de temeli budur. Çeşitli ülkelerden alınan yatırım taahhütleri ve 22 Ocak’ta açıklanan yapay zeka altyapısının kurulmasına yönelik 500 milyar dolarlık özel sektör desteği değerlendirildiğinde, Trump'ın sermaye ve toplumsal canlılığı tekrar sağlamayı ve teknolojik üstünlüğü devam ettirmeyi planladığı açıktır. Aslına bakılırsa, ABD'nin ekonomik verimliliğinde ve bu verimliliği üreten ekonomik altyapısında büyük sorunlar görünmemektedir. Ancak sermaye ve toplumsal canlılığı sağladığı inanılan Amerikan demokratik siyasi sistemi elit demokrasisinden orta sınıf demokrasisine ardından da günümüzün popülist demokrasisine evrilerek artık canlılık sağlama rolünü kaybeder noktaya gelmiştir. Her ne kadar Samuel P. Huntington bu durumu demokrasilerin iniş ve çıkışları olarak değerlendirse de ABD’de bugün yaşananlar bir demokratik “ricattan” ziyade varoluşsal bir mücadele gibi görülmektedir. İşte Trump bu iç siyasi meseleleri ekonomi yolu ile uluslararasılaştırarak sönümlendirme yolunu seçmiştir. Hem ittifak yaptığı ülkelere hem de rakip gördüğü ülkelere karşı benzer saldırganlıkla yaklaşması bir ricat gibi görünse de Panama, Kanada ve Grönland üzerine yaptığı iddialı açıklamalar da yayılmacılık özleri taşıyarak realist siyaset bilimci Paul Poast’un ifadesi ile hegemonyanın yırtıcı yüzünü tüm dünyaya göstermektedir. İç konsolidasyonun sağlanması için sorunlar dışa yansıtıldığında ise dışarıdan gelecek tepkiler kaçınılmaz olmaktadır. İşte ülkeler arasındaki güç mücadelesi gerçeği de bu noktada kendisini açığa çıkarmaktadır. Bu durumda ABD ile rekabet edecek güce sahip olmayanlar teslim olmayı tercih edecek, ABD’den bazı çıkarlar elde etmek isteyenler uzlaşma yolunu seçecektir. Yine güvenlik konusunda ABD’ye güvenmek zorunda olanlar işbirliği yapmayı seçeceklerdir. ABD ile rekabet edebilecek güce sahip olanlar da karşılık vermeyi tercih edeceklerdir. Çin ABD menşeili ürünlere gümrük vergisi artışı ilan ederek karşılık vermeyi seçmiştir. Ek olarak da bazı Amerikan işletmeleri ve kuruluşları hakkında soruşturma başlatırken kendi sınırları içerisinde faaliyet gösteren bazı işletmeleri ihracat kontrol listesine eklemiştir. Yine bazı ürünlerin Çin’e ithalatını askıya alırken nadir toprak metalleri ile ilgili kalemlerde ihracat kontrolleri uygulayacağını açıklamıştır. Ek olarak, devasa fonları yöneten China Chengtong, Huijin Investment, China Reform Holdings gibi kamu firmaları sosyal güvenlik fonları ve EFT’lerdeki varlıklarını arttıracaklarını belirtmişlerdir. Başbakan Li Qiang ise 9 Nisan’da ekonomi uzmanları ve girişimcilerin katıldığı bir sempozyumda yaptığı konuşmada dış şokların ülke ekonomisinin istikrarlı işleyişi üzerinde belli bir baskı yarattığını belirtirken bu durumun beklentileri dahilinde yaşandığını ve belirsizliklerle başa çıkabileceklerini ifade etmiştir. Aslına bakılırsa Çin’in tüm bu önlemleri bir anda heybesinden çıkarması, ikinci Trump dönemine hazırlıklı olduklarını göstermektedir. Bu süreç aynı zamanda Çin ekonomisinin risklere karşı dayanıklılığının test edilmesi açısından da önemlidir. Bu bağlamda tüm bu gelişmelerin uzun vadede Çin’de büyüyen bir iç pazar oluşturması en olası sonuçlardan biri olarak görülebilir. Çünkü Çin, Gayri Safi Yurtiçi Hasıla'sında (GSYİH) istikrarlı büyümeyi sürdürebilmek için, özellikle mali harcamaları hızlandırmak üzere iç talebi artıracak çeşitli önlemler alacaktır. Bugün Taobao, JinDong gibi Çin’in önde gelen e-ticaret sitelerini açtığınızda karşınıza elektronik sektörü ile ilgili sübvansiyon reklamları çıkacaktır. Akıllı telefon, tablet veya akıllı saat satın alan tüketiciler, kişi başına kategori başına bir ürünle sınırlı olmak üzere ürünün satış fiyatının yüzde 15'i oranında bir indirim alabilmektedirler. Bu tür tüketimi artırmayı hedefleyen destekler diğer sektörlere de uygulanabilir. Ayrıca eklemek gerekir ki Çin hükümeti henüz Trump tehdidi yokken bile bunu öngörüyordu. Çin Başbakan’ı Li Qiang 16 Ocak 2024 tarihinde Davos’ta düzenlenen ve Trump’ın gelecekte getireceği gümrük vergilerini anlattığı WEF'de günümüzde 400 milyon olan Çin orta sınıfının önümüzdeki 10 yıl içerisinde 800 milyona ulaşacağını belirtmişti. Bu da kademeli olarak artan iç tüketimi ve büyüyen iç pazarı ifade etmekteydi. Trump ilk döneminde nasıl Çin’in tedarik zincirini Güneydoğu Asya’ya doğru genişletme ve yüksek katma değerli teknolojik ürünlere yatırım konusunda katalizör rolü oynadı ise, bugün de Çin’in kendi iç pazarını büyütmesi hususunda bir katalizör işlevi gördüğü söylenebilir. Kısa vadede ise Çin Halk Bankası'nın desteklediği Çin istikrar fonunun önümüzdeki haftalarda borsaya büyük çaplı müdahalede bulunması, ikinci çeyrekten itibaren merkez bankasının faiz oranlarını kademeli olarak düşürmesine sebep olabilir. Çin hükümeti artık Çin ekonomisi için kangrene dönüşen gayrimenkul sektörünün karşı karşıya olduğu zorlukları aşmak için sektöre desteğini artırabilir. Çin her ne kadar göreceli de olsa ihracat pazarını çeşitlendirmeyi ve Amerika’ya yaptığı ihracatın GSYİH’sı içeresindeki payını yüzde 3’e kadar indirmeyi başarmış olsa da inovasyon ivmesini sürdürülebilir kılabilmesi için hala katma değerli ürünlerinin Amerikan pazarına ihracatı ve Amerikan teknolojisine ithalatına ihtiyaç duymaktadır. Amerika ise her ne kadar düşük tüketim mallarındaki ithalatına kısa süre içerisinde alternatif tedarikçiler bulabilecek olsa da yüksek teknoloji ve katma değerli ürünlerini üreten firmalarının Çin tedarik zinciri ile olan yoğun angajmanından çıkması sarsıcı sonuçlar doğurabilir. Bu karşılıklı bağımlılık olumlu bir perspektiften bakıldığında tarafları eninde sonunda masaya oturtacak niteliktedir. Sonuç olarak, Trump’ın gümrük vergilerini ekonominin hem uluslararasılaştırılarak hem de araçsallaştırılarak iç siyasi sorunlara merhem arama hamlesi; Çin’in buna cevabını ise mevcut politikalarda stratejik bir kalibrasyon olarak değerlendirmek mümkündür. [Murat Öztuna, ORSAM Başkan Danışmanıdır.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Trump'ın gümrük vergileri, ABD'nin iç ekonomik sorunlarını dışa yansıtarak küresel ticaret savaşını tetikliyor. Çin ise, ABD'nin uyguladığı tarifelere karşılık olarak iç pazarını büyütmeyi ve stratejik yatırımlarını artırmayı hedefliyor. Bu dinamik, uzun vadede karşılıklı bağımlılığı artırarak çözüm yoluna götürebilir."}
{"text": "Paris Advanced Research Center (PARC) Direktörü Dr. Nevzet Çelik, Marine Le Pen'in yolsuzluktan suçlu bulunmasının perde arkasını ve Fransız iç siyasetine etkilerini AA Analiz için kaleme aldı. *** Sadece Fransa'nın değil, aynı zamanda Avrupa'nın en güçlü ulusalcı, popülist ve milliyetçi partisi Ulusal Birlik Partisinin (RN) Başkanı Marine Le Pen, 31 Mart 2025'te 4 yıl hapis, 100 bin avro para ve 5 yıl süreyle kamu görevinden mahrumiyet cezasına mahkum edildi. Fransa Anayasa Mahkemesi aynı gün Mayotte'teki belediye başkanının da cezası kesinleşmeden görevden alınmasının yasal olduğuna hükmetti. 1843'te Fransa'ya katılan ve Hint Okyanusu'nda bulunan Mayotte'un eski Belediye Başkanı Rachadi Saindou, kamu fonlarını zimmetine geçirmek suçundan yargılanmış ve temyiz kararı beklenmeden görevden alınmasına itiraz etmişti. Marine Le Pen'e verilen cezanın sebebi ise 2004 ile 2016 yılları arasında Avrupa Birliği (AB) fonlarından alınan 2.9 milyon avronun parti çalışanlarına aktarılması konusunda. Le Pen ve diğer sanıklar, görevi kötüye kullandıkları suçlamasını reddetse de cezadan kurtulamadı. Bu noktada, Le Pen için tek teselli Fransa'da genellikle yıllar süren temyiz sürecinin bu kez 2026 yazında sonuçlanacağının açıklanması oldu. Kararın siyasi olduğunu düşünen Le Pen, 11 milyon seçmenin iradesinin hiçe sayıldığını ve başkanlık adaylığının bilinçli şekilde elinden alındığını düşünüyor. Le Pen, aynı zamanda davaya bakan savcıların kendisinin \"siyasi ölümünü\" istemekle suçluyor. Le Pen hakkında verilen karar temyizde değişmezse kendisi 2027'deki cumhurbaşkanlığı seçimlerinde aday olamayacak. Bu minvalde son yapılan bir ankette, Fransızlar \"Bu pazar seçim olsa kime oy verirsiniz?\" sorusuna Ulusal Birlik Partisi cevabını vererek Le Pen'in partisini açık ara birinci sıraya taşıdı. Parti, hem sağ hem de sol bloklara 5 ila 6 puanlık fark atarak öne çıktı. [1] Le Pen'in Ulusal Birlik Partisi, mahkeme kararının ardından \"Demokrasiyi Koru\" sloganıyla bir gösteri düzenledi. Gösteriye beklenenin aksine yalnızca 7 ila 10 bin kişilik bir katılım sağlandı. Ancak bu durum aşırı sağ bir parti ve seçim dönemi dışında düzenlenen bir gösteri için yine de kayda değer bir rakam. Fransa'da, özellikle yolsuzluk davalarında halk genellikle sokağa çıkmak yerine süreci mahkemelere bırakmayı tercih ediyor ve yargı sürecine saygı gösteriyor. Partinin Başkan Yardımcısı Sebastien Chenu yaptığı açıklamada, Paris'teki bu etkinliğin \"yargıçlara karşı bir protesto olmadığının\" altını çizdi. Buna rağmen, Fransa'da 76 yaşındaki yaşlı bir adam X hesabında Marine Le Pen'i desteklemek ve kararı protesto etmek amacıyla bir yargı mensubuna hakaret ve tehdit içeren bir mesajı sebebiyle polis tarafından gözaltına alındı. [2] Mahkeme kararının tamamen siyasi olduğunu düşünen Le Pen, İtalya ve Romanya'daki aşırı sağcı liderleri kastederek Avrupa genelinde tüm ulusalcı liderlerin cezalandırıldığını belirtti. Le Pen AB'nin yolsuzlukla mücadele kurumu OLAF'ı \"totaliter\" olarak nitelendirerek soruşturmanın arkasında AB Parlamentosu'nun eski sosyalist başkanı Martin Schulz'un olduğunu ima etti. Bu kararın Fransa üzerindeki siyasi etkilerini şimdiden öngörmek zor. Ancak Ulusal Birlik Partisi dava sonrası Cumhurbaşkanı Emmanuel Macron'un kurduğu ikinci hükümete ve François Bayrou'nun başbakan olduğu azınlık kabinesine karşı daha sert bir tutum alabilir ve desteğini geri çekme yönünde adımlar atabilir. Oysa Ulusal Birlik Partisi şimdiye kadar sol muhalefetin sunduğu gensoru önergelerine destek vermeyerek hükümetin ayakta kalmasında kilit rol oynamış ve hükümeti daha sağa çekmeyi başarmıştı. Bu durumda, Fransa'nın çoğunluktan yoksun, parçalı meclisi yeni bir istikrarsızlık ve çıkmaza girebilir ve bu da erken bir milletvekili seçimini gündeme getirebilir. Ulusal Birlik erken seçimlerde çoğunluğu alırsa, Macron bu partiye hükümeti kurma görevi vermek zorunda kalır. Fransa'da bu duruma \"cohabitation\" denir ki bu durumda başbakan ve cumhurbaşkanı farklı partileri temsil eder. Bu durum, yetki çatışmalarına yol açabilir ve Fransa'da erken bir başkanlık seçimini de tetikleyebilir. 2007'de babası Jean-Marie Le Pen'in yüzde 10.44'lük oy oranını sadece 10 yıl içinde yaklaşık yüzde 18'e yükselten Marine Le Pen son iki seçimde partisini ülkenin ikinci büyük partisi olmasını sağladı. Le Pen'in partisi 2017'de yüzde 33.9 ve 2022'de yüzde 41.5 oy alarak seçimleri ikinci sırada tamamladı. Le Pen'in 2027'de cumhurbaşkanı adayı olamaması durumunda adayın doğal halefi 29 yaşındaki Jordan Bardella'nın olması ve seçimi kazanması kuvvetle muhtemel görünüyor. Marine Le Pen liderliğindeki Fransız Ulusal Birlik Partisi, aşırı milliyetçi, ulusalcı ve otoriter bir devlet anlayışını savunan ve Avrupa'da hızla güç kazanan bir ideolojiyi temsil ediyor. Le Pen'e uygulanan siyasi yasak, bu partinin Fransa'nın geleceğini şekillendirmedeki etkisini sonlandırmış olmayacak. Son yıllarda gençler arasında popülerliğini artıran parti Afrika'dan gelen ve özellikle Müslüman göçmenlere karşı yoğun bir yabancı düşmanlığı politikası güdüyor. Parti ayrıca, Donald Trump'ın MAGA hareketine benzer yöntemlerle Fransa'yı yeniden büyük bir dünya gücü yapmayı amaçlıyor. Bu kırılma aynı zamanda kültürel savaşları da beraberinde getiriyor. Örneğin, Fransız Senatosu şubat ayında spor karşılaşmalarında dini sembollerin özellikle de başörtüsünün yasaklanmasını öngören bir yasa tasarısını kabul etti. İçişleri Bakanı Bruno Retailleau aşırı sağın oylarını kendisine çekmeyi amaçlayarak bu yasayı savundu ve \"başörtüsünü bir özgürlük değil, boyun eğmenin sembolü\" olarak tanımladı. Bu tartışmaya katılan ve Judo dalında 11 kez dünya şampiyonu olan Teddy Riner sporun birleştirici bir alan olduğunu ve belirli inançlara odaklanmak yerine eşitlik ilkesinin öne çıkarılması gerektiğini savundu. Bu tartışmalar aslında Avrupa'nın yıllardır benimseyip yaymaya çalıştığı liberal ve özgürlükçü politikaların yerini daha ulusalcı, milliyetçi ve anti göçmen politikaların alacağını gösteriyor.​​​​​​​ [1] [2] [Dr. Nevzet Çelik, Paris Advanced Research Center (PARC) Direktörü ve aynı zamanda GSRL-EPHE-PSL Üniversitesi üyesidir.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Marine Le Pen, yolsuzluktan suçlu bulunarak siyasi yasak aldı, bu durum Fransa'daki Ulusal Birlik Partisi'ni daha sert bir muhalefet pozisyonuna sokabilir. Le Pen'in partisi, Fransa'nın geleceğinde güçlü bir rol oynamaya devam edeceği öngörülüyor."}
{"text": "Ankara Sosyal Bilimler Üniversitesi Siyasal Bilgiler Fakültesi Dekanı Prof. Dr. Mehmet Akif Kireçci, Türkiye-ABD ilişkilerinin dinamiklerini AA Analiz için kaleme aldı. *** Eski ABD Başkanı Joe Biden döneminde mesafeli bir yakınlık diyebileceğimiz bir çerçevede ilerleyen Türkiye-ABD ilişkilerini, Donald Trump’ın ikinci başkanlığı döneminde neler bekliyor? İlişkilerde önceki dönemlerden devam eden sorunlar aşılabilecek mi, yoksa yeni sorunlar mı eklenecek? ABD Başkanı Trump ve Cumhurbaşkanı Recep Tayyip Erdoğan arasındaki kişisel yakınlık yeni döneme nasıl yansıyacak? Orta Doğu ve Avrupa’daki gerilimler, ABD’nin Asya’ya yönelik yeni politikaları iki ülkeyi daha yakın işbirliğine teşvik ederken jeopolitik tercihlerdeki farklılıklar ve ABD güvenlik bürokrasisi bu gerekliliğe uyum sağlayabilecek mi? Türk-Amerikan ilişkileri tarihsel seyri içerisinde genelde iki temel parametre üzerinde şekilleniyor. Bunlardan birincisi Türkiye’nin NATO üyeliği ve bu üyeliğin getirdiği yükümlülükler çerçevesinde Avrupa güvenliğine yapması beklenen katkılar. İkincisi ise özellikle 1948’den sonra İsrail ile olan ilişkiler başka bir deyişle Türkiye’nin İsrail’in güvenliğine de katkı vermesi. ABD tarafının ilişkilere bakışının bu minvalde şekillendiği artık her dönem iktidarlarının malumu. Bir de politika yapım sürecinde bu parametreleri en çok etkileyen ABD’nin kendi iç politika dinamikleri var, daha net bir ifadeyle lobiler var. Türkiye’nin her yıl gündeme gelen Ermeni iddiaları sırasında görüp sonra peşini bıraktığı Ermeni lobisi, pek görünmeyen ama gayet etkin Yunan lobisi ve şimdilerde bir de FETÖ lobisi Kongre’de Türkiye aleyhine kararlar aldırabilecek potansiyele sahipler. Türkiye’nin daha önce Ermeni iddialarına karşı ve silah yardımları konusunda destek aldığı ama sonra özellikle “one minute” çıkışından sonra ters düştüğü İsrail lobisi ise hem Doğu Akdeniz denkleminde hem de CAATSA yaptırımları ve Türkiye’nin F-35 üretim sürecinden dışlanmasında etkin rol oynamıştı. Aynı lobi ABD’nin, İsrail’in Gazze’deki yıkımına hem silah hem sınırsız moral destek vermesini sağlıyor. Görünen o ki, ikinci Trump döneminde ABD, İsrail’in hem Filistin topraklarına hem de çevresindeki komşu ülkelere yönelik saldırgan ve genişlemeci tavrını frenlemeye cesaret edemeyecek. Bu yüklü arka plana rağmen Türk-Amerikan ilişkileri yeni bir açılımın eşiğinde görünüyor. Bu açılım beklentisini sadece Trump ve Cumhurbaşkanı Erdoğan arasındaki kişisel yakınlığa bağlamak yeterli olmayacaktır. Hem küresel jeopolitik denklemlerdeki kaymalar, Avrupa’daki güvenlik sorunları hem de yeni ABD yönetiminin Çin’e yönelik tutumu Türkiye’yi Avrasya ve Orta Doğu jeopolitiğinde güvenilir bir ortak olarak öne çıkarmaktadır. Bu fırsat penceresinin kalıcı ve tutarlı işbirliklerine dönüşmesi kuşkusuz her iki ülkenin iradesine bağlıdır. Trump ve Erdoğan’ın 16 Mart’ta gerçekleşen telefon görüşmesinin ardından Dışişleri Bakanı Hakan Fidan’ın ABD’ye gitmesi muhtemel bir ziyaret öncesi hazırlık olarak değerlendirilebilir. Trump’ın Orta Doğu temsilcisi Steve Witkoff’un Trump-Erdoğan görüşmesi için “dönüştürücü” ifadesini kullanması ve hazırlık sürecine diğer bakanlıkların da dahil olmasıyla birlikte görüşme öncesi kapsamlı bir hazırlığın yapıldığı anlaşılıyor. Muhtemel bir Erdoğan-Trump görüşmesinde masaya gelecek konular arasında hiç kuşkusuz öncelikle Suriye’nin istikrara kavuşturulması süreci bulunuyor. Esed rejiminin 14 yıl yıkıcı bir iç savaştan sonra çökmesi, geçiş sürecinde Türkiye’nin yapıcı ve istikrar sağlayıcı rolünü vazgeçilmez kılıyor. Suriye’nin yeniden istikrara kavuşabilmesi yönetimdeki aktörlerin makul çizgide kalması, kapsayıcı politikalar üretebilmesi, Birleşik Arap Emirlikleri (BAE) ve Suudi Arabistan gibi Suriye'de söz sahibi olmak isteyen Körfez ülkelerinin tutumuna ve en çok da İsrail’in Suriye’ye yönelik saldırılarından vazgeçmesine bağlıdır. Bu konuda Türkiye, ABD’den istikrar ve kalıcı barış çabalarına destek isteyecektir. İç savaşla yıkılmış kasası boş bir ülkenin inşası için gerekli olan mali destekler için ABD’nin teşvikleri önemli katkılar sunacaktır. Öte yandan, ABD’nin Avrupa Birliği'ne (AB) yönelik dışlayıcı tutumu, eğer ABD NATO’dan çekilirse Avrupa güvenliğinin geleceği nasıl şekillenecek sorusunu da gündeme getirmektedir. Türkiye’nin son yıllarda savunma teknolojilerinde sağladığı ivme NATO’daki güvenlik sağlayıcı rolünü öne çıkarmakta ve işbirliği potansiyelini Avrupa kıtasına taşımaktadır. Bu çerçevede yeni dönemde Türkiye’nin F-35 programına geri dönmesi, ücretlerini ödediği ve ilaveten talep ettiği uçakları alabilmesi, CAATSA yaptırımlarının kaldırılması konuşulacak önemli dosyalar arasında yer almaktadır. Finlandiya ve İsveç’in NATO’ya üyelik süreçlerinde söz verilen F-16 uçakların alım süreçlerinin de daha fazla uzamadan sonuçlandırılması beklenmektedir. Masadaki bir başka önemli konu ABD’nin bir taraftan PYD’ye bir taraftan Yunanistan’a silah sağlaması meselesidir. Öncelikle terör örgütü PKK’nın Suriye koluna silah ve istihbarat desteği ne NATO müttefiklik ruhuna hitap etmekte ne de ikili ilişkilere katkı sunmaktadır. Suriye ve Irak’ın istikrarsızlığından en çok etkilenen Türkiye'nin, bölgede DEAŞ gibi diğer terör örgütleriyle de etkin bir mücadele sicili varken, ABD’nin PYD ile başka bir terör örgütünü dengeleme stratejisi bölgeyi istikrarsızlaştırıcı bir politikadır. İki ülke arasındaki farklı stratejik çıkarları uyumlandırmanın en önemli yollarından birisi ikili ticari ilişkileri genişletmekte yatıyor. Türkiye’den ihraçlara uygulanacak yüzde 10’luk gümrük vergisi diğer ülkelere kıyasla daha avantajlı bir oran sunmaktadır. Enerji, tekstil, demir çelik, gıda ve yüksek teknoloji ürünlerinde ikili ticaret hacmini yükseltmek ve Trump’ın ilk döneminde ifade edilen 100 milyar dolarlık ticaret hedefini tazelemek iki tarafın da eğilimi olacaktır. Yeni süreçte her iki ülkenin de bölgesel istikrarı sağlamaya odaklanmaları beklenirken, ABD’nin önceliği İran’ın nükleer silah edinmesini önlemek, Türkiye’nin önceliği ise İsrail saldırganlığının sınırlandırılması olarak öne çıkacaktır. Gazze’deki katliamın devam etmesi veya İsrail’in Suriye içindeki istikrar bozucu saldırıları ABD-Türkiye ilişkilerinde ani kırılmalar üretebilir. Etrafındaki ülkelerin birçoğunun merkezi otoriteleri ya dağılmış ya da hasar almış bir coğrafyada Türkiye düzensiz göçün önlenmesinden enerji ve ticaret koridorlarının güvenliğinin sağlanmasına kadar bir dizi konuda bölgesinde güvenlik ve istikrar üretmektedir. Trump yönetiminin Türkiye’nin bu kritik rolünü güçlendirmesi ortak menfaatlere katkı verecektir. Sonuç olarak, Trump ile Cumhurbaşkanı Erdoğan arasındaki pozitif kişisel dinamikler ABD ve Türkiye arasındaki diplomatik ilişkilerin sorunsuz gideceği anlamına gelmemektedir. Örneğin Dışişleri Bakanları Fidan–Rubio görüşmesinin hemen ardından ABD’de doktora yapan Fullbrigt bursiyeri Türk öğrenci Rümeysa Öztürk’ün mesnetsiz ve tuhaf bir şekilde tutuklanması gibi sorunlar lobilerin ikili ilişkilere verebileceği hasarın örneklerindendir. İki lider arasındaki anlayış birliğinin bölge istikrarına ve ortak menfaatlere katkı verecek şekilde yönlendirilmesi jeopolitik belirsizlikler sürecinde ikili ilişkilerin ilerlemesini sağlayacaktır. [Prof. Dr. Mehmet Akif Kireçci, Ankara Sosyal Bilimler Üniversitesi Siyasal Bilgiler Fakültesi Dekanıdır.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Trump’ın ikinci döneminde Türkiye-ABD ilişkilerinin daha yakın işbirliği ve stratejik ortaklık düzeyine taşınması bekleniyor, ancak Suriye, PYD ve İsrail konularındaki farklılıklar zorluk oluşturabilir. Ticaret hacmini artırma hedefi ve bölgesel istikrar için işbirliği ön planda."}
{"text": "Milli İstihbarat Akademisi Başkan Yardımcısı Dr. Hakkı Uygur, ABD-İran müzakerelerinin zorluklarını, beklentilerini ve bölgesel dengeler için ne ifade ettiğini AA Analiz için kaleme aldı. *** Amerika Birleşik Devletleri (ABD) Başkanı Donald Trump, görev yaptığı ilk dönem olan 2017-2021 yılları arasında İran ile ilişkilerde dikkati çeken kararlar aldı. Bu dönemde, 2015 yılında İran ve 5+1 ülkeleri arasında imzalanan ve Kapsamlı Ortak Eylem Planı (KOEP) olarak bilinen Nükleer Antlaşmadan, 2018 yılının mayıs ayında çekildi. Ayrıca Trump, 2020 Ocak'ta İranlı General Kasım Süleymani’nin öldürülmesi emrini verdi. Trump’ın yeniden ABD Başkanlığına seçilmesiyle birlikte, İran ve ABD arasında yeni bir anlaşma yapılabileceğine dair beklentiler oldukça arttı. Trump’ın Rusya-Ukrayna savaşıyla ilgili kendine özgü iddialı söylemleri ve İran’ın 7 Ekim sonrası içine düştüğü zor durum bu algının ortaya çıkmasında etkili oldu. Deneyimli gözlemciler iki ülke arasındaki sorunların Beyaz Saray’da kimin oturduğundan bağımsız olarak derin kökleri bulunduğunu ve yarım yüzyıla yaklaşan anlaşmazlıklara kalıcı çözüm bulmanın kolay olmayacağının altını çiziyor. Rusya-Ukrayna savaşını 24 saat içinde sona erdireceğini söylemesine rağmen 100 günlük görev süresinin ardından arabuluculuk çabalarından çekilme aşamasına gelen Trump yönetiminin, İran konusunda da karnesi şu ana kadar pek parlak değil. Her ne kadar Trump’ın tehditlerini ciddiye alan Tahran yönetimi başlangıçtaki “baskı altında müzakerelere oturmak şerefli bir iş olmaz” pozisyonundan geri adım atarak Umman aracılığıyla müzakerelere oturmuş ve ilk 3 tur oturum nispeten olumlu geçmiş olsa da meselenin teknik konulara gelmesiyle birlikte 4. tur müzakereler ertelenmek zorunda kaldı. Arabulucu Umman görüşmelerin lojistik nedenlerden dolayı ertelendiğini açıklarken görüşmelerin 3. turuyla eş zamanlı olarak 26 Nisan’da gerçekleşen ve 100'e yakın kişinin öldüğü ve 1000 civarı kişinin yaralandığı Bender Abbas limanı saldırısının bu ertelemede rol oynayıp oynamadığı belirsiz. Nitekim bazı İranlı yöneticiler saldırıyı müzakerelerle ilişkilendirmiş ve İsrail’in “kötü polis” rolünü oynadığını iddia etmişlerdir. Saldırıdan yalnızca birkaç gün sonra 1 Mayıs'ta ABD Savunma Bakanı Pete Hegseth’in İran’ı Yemen’e “ölümcül silahlar” temin etmekle suçlamasının ve “yeri ve zamanı geldiğinde” cevap verileceğini söylemesinin hemen ardından 4 Mayıs'ta Tel Aviv’deki Ben Gurion Havalimanı'nın Husiler tarafından gelişmiş bir füze ile vurulması da bölgesel gerginliği artırmış, çatışma ve diplomasinin eş zamanlı yürütüldüğü düşüncesine yol açmıştır. Aslına bakılacak olursa ABD-İran ihtilafının temelinde, demokrat ya da cumhuriyetçi yönetimden bağımsız olarak, nükleer eşiğe ulaşmış hasım bir bölgesel güç ile nasıl bir ilişki kurulacağı yatıyor. Üstelik İran için bu kritik eşik seviyesi yalnızca nükleer teknoloji için değil başta uzay sanayisi olmak üzere diğer stratejik alanlarda da geçerli. Ayrıca Tahran’ın Pekin ve Moskova gibi Washington açısından küresel rakip olarak değerlendirilen başkentlerle geliştirdiği jeostratejik ilişkiler de meseleyi ikili boyuttan daha karmaşık bir çerçeveye taşıyor. Kimi çevrelerce İran, bölgesel vekil güçlerini ve füze kapasitesini kapsam dışında bıraktığı için eleştirilse de, eski ABD Başkanı Barack Obama yönetimi KOEP’i yoğun yaptırımların da yardımıyla ve gerçekçi bir bakış açısıyla elde etmeyi başardı. Bu anlaşma, bir yandan İran’ın uranyum zenginleştirmesini asgari seviyede tutarken (yüzde 3,67), diğer yandan çeşitli maddelerine konulan zaman tahditleriyle İran’ı uluslararası sisteme angaje etmek için zaman kazanmayı amaçlıyordu. Nitekim İran’a uygulanan silah satış yasağı ya da bu yılın ekim ayında sona erecek 10 yıllık tetik (snapback) mekanizması da anlaşma maddeleri arasında yer alıyordu. Trump’ın anlaşmadan çıkması, Kasım Süleymani suikasti, Rusya-Ukrayna savaşı ve 7 Ekim sonrası yaşanan gelişmeler İran’ın ABD ile yakınlaşması bir yana ikili ilişkilerin en gergin dönemlerden birine girmesine yol açtı. Teorik düzeyde, uluslararası konjonktürde yaşanan tüm gerilimlere rağmen, Trump’ın 2018’de yeni bir anlaşmanın şartları olarak açıkladığı bölge politikaları ve balistik füzeleri dahil, İran’a yönelik maksimalist taleplerden uzaklaşıp, sembolik ölçüde uranyum zenginleştirmesine izin vermesi halinde bir anlaşma imkanı halen mevcut. Bu noktada, tek olmasa da önemli bir sorun, Trump’ın \"hayatımda gördüğüm en kötü anlaşma\" dediği 2015 anlaşmasından yeni bir anlaşmayı nasıl farklılaştıracağı ve bunu iç kamuoyuna nasıl pazarlayacağıdır. Özellikle de Orta Doğu Özel Temsilcisi Steve Witkoff gibi bazı ABD’li yetkililerin, İran’ın sivil bir nükleer programa sahip olabileceği yönündeki açıklamaları bu durumu daha da karmaşık hale getirmektedir. Ancak temmuz ayına kadar bir anlaşma için bastıran Trump’ın İran konusunda giderek daha “rasyonel” bir çizgiye gelme ihtimali, İsrail ve bu ülkeyle yakın ilişkileri bulunan yönetime yakın kimselerden tepki görüyor. Nitekim Ulusal Güvenlik Danışmanı Mike Waltz’un görevden alınma nedenlerinden birisi olarak Signalgate olayının yanı sıra İran konusunda İsrail Başbakanı Binyamin Netanyahu ile fazla yakın çalıştığı basına yansıdı. İran’a askeri bir saldırı konusunda baskı yapan İsrail’in diğer yandan İran’ın nüfuzunun kalmadığı Suriye’ye yönelik provokatif saldırıları ise Netanyahu hükümetinin İran tehdidini de bölgeyi istikrarsızlaştırma politikaları için araçsallaştırdığını düşündürüyor. İsrail basınında yer alan, Netanyahu’ya ait \"Trump güzel sözler söylüyor ama uygulamaya geçmiyor\" açıklaması, Trump ile Netanyahu’nun Orta Doğu genelinde ve özellikle İran konusunda tamamen aynı görüşte olmadığını gösteriyor. Trump’tan bağımsız olarak ABD, tabiri caizse İran’ı yönetimi ele geçirilmesi gereken bir gemi gibi görürken, İsrail'in bu geminin batırılması konusunda bir çekincesinin olmadığı anlaşılıyor. 7 Ekim sonrası süreçte Suriye’de sahne dışına itilen, Lübnan’daki yarım yüzyıllık siyasi-askeri yatırımı ağır yara alan Tahran, Yemen ve Irak’taki kazanımlarını korumada kararlı görünüyor. Husiler, İsrail ve ABD’nin yoğun saldırılarına rağmen karşı hamlelerini sürdürürken, Irak’ta İran’a yakın güçler Suriye’deki Baas rejiminin çökmesinden sonraki ilk şoku atlatmış ve ülke içi siyasi süreçlere yoğunlaşmış görünüyor. Bu grupların, Irak Başbakanı Şiya es-Sudani liderliğindeki hükümetin Ahmed Şara hükümetiyle resmi ilişkiler kurmasına engel olmamaları; kasım ayındaki seçimlere odaklandıklarını ve İran-ABD müzakerelerinin sonuçlarını beklediklerinin göstergesi olarak yorumlanabilir. Sonuç olarak, gelinen noktada İran’ın bölgesel müttefiklerinin geleceğinin de İran-ABD ilişkilerinin hassas seyrine bağlı olduğunu söylemek abartılı olmayacaktır. [Dr. Hakkı Uygur, Milli İstihbarat Akademisi Başkan Yardımcısıdır.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "ABD-İran müzakereleri, nükleer anlaşmanın ötesinde, bölgesel güç mücadeleleri ve küresel stratejilerle şekilleniyor. Trump’ın politikaları, İran’ın bölgedeki etkisini sınırlandırmaya çalışırken, yeni bir anlaşma için zorluklar devam ediyor."}
{"text": "Amerikalı akademisyen Adam McConnel, ABD'nin yeni Ankara Büyükelçisi Thomas Barrack'ı ve geçmişten günümüze Demokrat Parti'nin Türkiye yaklaşımını, AA Analiz için kaleme aldı. *** ABD siyasetini adeta Trumpvari bir \"fırtına ve öfke\" kaplarken -ki bu yalnızca kısmen son seçim döngüsünün ürünü- başka bir tartışma daha yoğun biçimde ön plana çıkıyor: \"Demokrat Parti'ye ne oldu?\" [1] Demokrat Parti'nin bu çıkmaza sürüklenişinin tek bir gerekçesi olmadığı aşikar. Donuklaşmış liderlikten bitmek bilmeyen iç bölünmelere dek uzanan sorunları aşarak imajını yenilemesi ve ulusal arenada ilham verici adaylar sunabilmesi için katetmesi gereken uzun bir yol var. Yurt dışında yaşayan biri olarak Demokrat Parti'nin dış politikaları hep ilgimi çekmiştir. 20 yıl öncesine kadar Türkiye, yalnızca siyasi olarak ön plana çıkarsa ABD medyasında yer buluyordu. Bu yüzden Demokrat Parti'nin yer aldığı ABD siyasetinin merkez solundaki tartışmalar genel olarak yüzeysel genellemelerden ibaretti. Türkiye, Amerikalıların neredeyse hiç bilmediği bir ülkeydi. Cumhuriyetçi George W. Bush yönetimi sırasında, ABD'nin Irak'ı işgali ve bu fiyaskoyu sonradan meşrulaştırma çabası, Türkiye'nin uluslararası arenadaki önemini güçlendirdi. Irak'ta kitle imha silahları bulunamayınca Bush yönetimi, hızla kurgulanmış Büyük Orta Doğu Projesi'ne odaklandı ve Türkiye'yi, Irak'ta olmasını hedeflediği demokratik model olarak öne çıkardı. Bush'un siyasi ihtiyaçlarına tüm Cumhuriyetçi saflar destek vermese de neokonlar, 2004-2008 yıllarında, Türkiye'ye ve seçilmiş liderlerine yönelik düşmanlıklarını giderek sertleştirdi. Bu düşmanlık, ülkeyi bir NATO müttefiki olmasına rağmen bir \"tehdit\" olarak ortaya koymak için neokon yorumcuların türettiği olumsuz kavram ve yafta biçimleriyle ortaya kondu. 2008'de Barack Obama'nın Başkan seçilmesi tüm dünyada coşkuyla karşılandı. Türkiye'de de onun onuruna bestelenen şarkılar, hissedilen heyecanı gözler önüne seriyordu. Obama da Amerika'nın, Müslüman dünyayla ilişkilerinde \"reset\" (sıfırlama) ilan edeceği konuşmayı Türkiye Büyük Millet Meclisi'nde yapmayı tercih etti [2]. O andan itibaren işler hızla kötüye gitti. Obama'nın ilk yıllarında, ABD'li ilericiler bile 2003 sonrası neokon yorumcuların kışkırttığı agresif Türkiye karşıtı söylemi benimsemeye başladı. İkinci dönemde ise Washington'ın tutumu giderek sertleşti ve Temmuz 2016'daki başarısız darbe girişimiyle doruğa ulaştı [3]. Demokratik seçimlerle hükümeti belirlenmiş bir NATO müttefikinin askeri darbe tehdidiyle karşılaşmasına, Obama yönetimi yetkilileri, bilindik kayıtsızlıklarıyla yanıtsız kaldı. Son on beş yılda dış politikaları izlemek neredeyse katlanılmazdı. Obama da dahil tüm Demokrat Parti, Türkiye ve çevresindeki gelişmeleri kavramakta tam anlamıyla yetersiz kaldı. New York Times (NYT), Demokratlar için adeta \"Pravda\" görevi gören bir yayın organı olarak dünya gündemini, parti üyelerine, haberleri aracılığıyla aktarıyor. Bu nedenle Türkiye meselesi söz konusu olduğunda, tek tipçi grup düşüncesi, partinin dünya görüşünü belirliyor. Demokrat Parti'nin Türkiye'yi kavrayamamasına dair en güncel örnek, geçen ay, ABD Başkanı Donald Trump tarafından Ankara Büyükelçiliği'ne aday gösterilen [4] Thomas Barrack'ın, Senato Dış İlişkiler Komitesi onay oturumunda görüldü [5]. Tartışmalar sırasında, komite başkanı Idaho'lu Cumhuriyetçi Senatör Jim Risch, oturumu F-35 teslimatını geciktirmede kendisinin sorumlu olduğunu ilan etmek için kullandı [6]. Cumhuriyetçiler için dış politika sertliği olağan bir tutumken, asıl dikkat çeken husus komitenin Demokrat üyelerinin ortaya koyduğu önyargılı söylemlerdi. Komitenin Kıdemli Üyesi Yeni Hampshire'lı Demokrat Senatör Jeanne Shaheen, Türkiye karşıtı eleştirileriyle tanınıyor. Açılış konuşmasında Türkiye'nin iç politikasına yaptığı atıflar, büyük olasılıkla NYT'nin haberlerinden kaynaklı, eksik ve hatalı bir bakış açısını yansıtıyordu [7]. Barrack özelinde ise Shaheen'in kocası aracılığıyla kişisel bir bağlantısı olduğunu söyleyebiliriz zira evlilik soyadı bunu gösteriyor ve kendisi de oturumda bunu dile getirdi [8]. Ancak bu durum Shaheen'in Barrack'ı Türkiye'nin iç siyasetine müdahil olacağını söylemeye yönlendirmeye çalışmasına engel olmadı. Barrack ise diplomatik protokollere uygun şekilde bu tuzağa düşmeyip, Washington'ın Ankara'ya yönelik sorunlu tutumunun farkında olduğunu ortaya koydu. Oturumun ilerleyen dakikalarında diğer Demokrat Senatörler de aynı önyargılı ve eksik yorumları tekrarladı. Nevada'lı Jacky Rosen, Ankara'nın Hamas'la ilişkilerini kınamayı adeta rutin hale getirirken, Suriye cephesinde de yalnızca ABD'nin sözde \"Kürt müttefiklerine\" değindi. Oysa bu yaklaşım yalnızca yanlış değil, aynı zamanda iki yüzlü. ABD yönetimi, ikinci Obama dönemi sonrası bu konuda apaçık çifte standart uygulamayı sürdürüyor [9]. Maryland'li Demokrat Senatör Chris Van Hollen'ın yorumları ise daha da rahatsız ediciydi [10]. Rosen'la benzer bir çifte standart yaklaşımını Suriye Demokratik Güçleri (SDG) konusunda sürdüren Van Hollen, Türkiye'deki son siyasi gelişmeleri çarpıtarak öne çıktı. Demokrat Parti'nin tekdüze grup düşüncesi, onu öfkeli bir haklılık duygusuyla konuşmaya itti. Hatta sesi bile bu iddianın ağırlığını yansıtan bir titremeyle doluydu. Genel olarak Barrack, son 25 yılda Ankara'ya atanan en olumlu ABD büyükelçisi izlenimi veriyor ve özellikle Türkiye'ye yaklaşımı ve bilgi birikimiyle öne çıkıyor. Komitenin Demokrat üyelerinin kışkırtıcı sorularına rağmen soğukkanlılığını koruyup yanıtlarını titizlikle seçti ve her cevabında Ankara'nın olası tepkilerini de hesaba kattı. Barrack'ın nasıl bir iş ortaya koyacağını izleyip görmekten başka çaremiz yok ancak Trump'ın -belki de George McGhee'den bu yana- en yetkin ABD büyükelçisini seçmesi epey ironik. Bu arada Demokratlar, neokon düşünce kuruluşlarının yirmi yıl önce kurguladığı önyargılı klişeleri yineleyip duruyor. Bu sınırlı bakış açısı, hayati öneme sahip dinamik bir demokratik müttefikin sosyopolitik gerçekliklerini anlamalarını engelliyor. [1] Örneğin: [2] [3] 1999'dan bu yana Pensilvanya merkezli Fethullah Gülen'in terör örgütü (FETÖ) tarafından gerçekleştirildi. [4] Barrack, 29 Nisan'da 36'ya karşı 60 kabul oyuyla onaylandı: Demokrat Senatörler Coons, Rosen ve Shaheen evet oyu verirken; Demokrat Senatörler Booker, Duckworth, Kaine, Merckley, Murphy, Schatz ve Van Hollen hayır oyu kullandı. Booker, Coons, Duckworth, Merckley, Murphy ve Schatz, Senato Dış İlişkiler Komitesi üyesi olmalarına rağmen onay oturumuna katılmadılar. Barrack, 5 Mayıs'ta Ankara'ya geldi. [5] [6] Dipnot 2'de sözü edilen videoda 49:50'ye bakınız. Özellikle, Risch \"Turkey\" kelimesini defalarca söyledikten hemen sonra Barrack \"Türkiye\" vurgusu yapıyor. [7] Dipnot 2'de sözü edilen videoda 45:55'e bakınız. [8] Dipnot 2'de sözü edilen videoda 54:40'a bakınız. Shaheen de oturum sırasında \"Türkiye\" ifadesini kullandı. [9] Rosen'ın bahsettiği \"Kürt müttefikler\", ABD yasalarına göre \"terörist\" olarak tanımlanan PKK'nın Suriye kolu olan PKK/YPG'dir. [10] Dipnot 2'de sözü edilen videoda 1:27:20'ye bakınız. [Adam McConnel, Amerikalı bir akademisyendir.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Demokrat Parti'nin Türkiye'ye yönelik yanlış ve önyargılı bakış açıları, özellikle büyükelçi Barrack'ın onay oturumunda belirginleşti. Bu durum, ABD'nin Türkiye'yi anlamakta yaşadığı zorlukları ve dış politika stratejisindeki çifte standardı yansıtıyor."}
{"text": "Jewish Voice for Peace'in Akademik Konseyi Üyesi ve Wake Forest Üniversitesi'nde Yahudi Tarihi Bölüm Başkanı Barry Trachtenberg, ABD'de öğrencilere yönelik Filistin baskısını AA Analiz için kaleme aldı. *** Mahmoud Khalil, Yunseo Chung ve Rümeysa Öztürk, şu anda ABD kampüslerinde siyasal ifade özgürlüklerini kullandıkları için sınır dışı edilme tehlikesiyle karşı karşıya olan uluslararası öğrencilerden sadece birkaçı. Bu öğrencilerin sınır dışı edilme girişimleri münferit olaylar değil, Trump yönetimi tarafından başlatılan sistematik baskının ilk somut örnekleri. Son haftalarda yüzlerce öğrencinin vizesi, herhangi bir yargı süreci işletilmeden, sadece \"Filistin yanlısı siyasi destek\" gerekçesiyle iptal edildi. Kampüslerdeki ifade özgürlüğüne yönelik bu benzeri görülmemiş saldırı, Amerikan yükseköğreniminde muhalefetin bastırılmasında korkutucu bir dönüm noktasına işaret ediyor. Bu eylemlerin arkasında, 7 Ekim 2024'te Heritage Foundation tarafından yayımlanan \"Project Esther\" adlı girişim yer alıyor. Faşist yöntemlerden esinlenen bu plan, İsrail'in politik pozisyonlarını eleştiren her sorgulamayı \"yıkıcı ve tehditkar\" olarak tanımlıyor. Bu sorgulamalar artık sadece fikir ayrılığı değil, devlete yönelik saldırı ve acil müdahale gerektiren bir ulusal güvenlik tehdidi olarak sunuluyor. Yeni yayımlanan \"Project Esther'ı Reddetmek\" raporuna göre, öğrencilere yönelik bu saldırıların arkasında, kıyamet teolojisi temelli, kendini \"Hristiyan Milliyetçisi\" olarak tanımlayan bir grubun oluşturduğu aşırı sağcı ittifak bulunuyor. Pekala, bu kadar şiddetli bir şekilde neden yükseköğretimi hedef alıyorlar? Cevabı hem basit hem derinlikli: Bireylerden değil, adaletsizliği ortaya çıkaran, eleştirel düşünmeyi teşvik eden ve sistematik gücü sorgulama potansiyeli taşıyan kolektif bir güç olmamızdan korkuyorlar. Zira üniversiteler, sistematik ırkçılığın, sınıfçılığın, emperyalizmin ve iktidarlarını dayandırdıkları diğer baskı biçimlerinin adlandırılabildiği, incelenebildiği ve sorgulanabildiği sayılı kurumsal alanlardan biri olmaya devam ediyor. Project Esther'ın en endişe verici yönü, Amerikan kurumlarında faaliyet gösterdiği öne sürülen sözde bir \"Hamas Destek Ağı\"nın varlığından yola çıkması. Bu uydurma yapı, neredeyse tüm Filistin yanlısı organizasyonları, öğrenci topluluklarını, akademik programları ve bireysel aktivistleri kapsadığı öne sürülen bir ağ olarak sunuluyor. Bu anlatı, tarih boyunca Yahudileri hedef alan antisemitik komplo teorilerini andırıyor. Neredeyse yüzyıl önce yayımlanan \"Siyon Liderlerinin Protokolleri\"ndeki söylem yapısını birebir kopyalayan bu kurgu, bu kez Filistin'le dayanışma içindeki (birçoğu Yahudi) aktivistleri hedef alıyor. Uluslararası öğrenciler, herhangi bir suç işlemedikleri halde yalnızca siyasi ifadeleri nedeniyle sınır dışı edilme tehlikesiyle karşı karşıya. Project Esther, öncelikle en kırılgan yasal statüye sahip kişileri hedef alarak, Amerikan halkının nereye kadar sessiz kalacağını test ediyor. Böylece vatandaş aktivistler, öğretim üyeleri ve akademik programları da kapsayabilecek daha geniş çaplı baskıların önünü açıyor. Antisemitizmle mücadele iddiasıyla yola çıkan Project Esther, aslında ABD'deki Yahudi karşıtı şiddetin gerçek kaynaklarından dikkati başka yöne çekiyor. Oysa gerçekte beyazların üstünlüğünü savunan ve Hristiyan Milliyetçisi hareketler (Heritage Foundation'ın da beslendiği ideolojik zemin) Yahudi toplulukları için en büyük tehdidi oluşturuyor. Üniversite yönetimlerinin bu tür baskılara açık hale gelmesinin bir nedeni de yükseköğretimin serbest piyasalaşmasıdır. Üniversiteler, eğitim ve toplumsal misyonları yerine gelir üretimi, marka yönetimi ve bağışçı ilişkilerini önceleyen kurumlara dönüştü. Bu da üniversiteleri eleştirel düşünceyi teşvik etmek ve akademik özgürlüğü korumak gibi ahlaki sorumluluklarından uzaklaştırıyor. Öte yandan Filistinli seslerin sistematik olarak bastırılması, Yahudilerin istisnai insanlar olduğuna (Jewish exceptionalism) dair yerleşmiş bir anlatının yansımasıdır. Bu anlatı, birçok insan için Yahudi tarihindeki mağduriyetle günümüz İsrail devletinin şiddetini bir arada düşünmeyi neredeyse imkansız kılıyor ve İsrail politikalarına yönelik meşru eleştiriler otomatik olarak antisemitizm olarak etiketleniyor. Bu nedenle Yahudi bir devletin sistematik şiddet uygulayabileceği fikri dahi düşünülmez hale geliyor. Project Esther'ın uygulanması, üniversiteleri birer öğrenme alanı olmaktan çıkarıp ideolojik denetim araçlarına dönüştürüyor. Bu faşizan mantık, muhalefeti ulusal güvenliğe tehdit olarak tanımlıyor ve muhalefete yönelik baskıyı meşrulaştırıyor. Belirli siyasal ifadeleri kriminalize eden, muhalif akademisyenleri tasfiye eden, gözetim ve korku atmosferi yaratan bu politika, demokratik bir toplumda yükseköğrenimin temel misyonuna açıkça aykırı. Ayrıca, İsrail'e yönelik eleştiriyi antisemitizm olarak yaftalayan anlayış, gerçek antisemitizmle mücadele çabalarını da baltalayarak Yahudilere zarar veriyor. Project Esther yüzünden kaynakların Filistin yanlısı aktivizmi bastırmaya yönlendirilmesi, hem Yahudi topluluklarını daha savunmasız hale getiriyor hem de sivil özgürlükleri ve akademik özgürlüğü herkes için azaltıyor. Bu yaklaşıma karşı dururken, üniversitelerin her türlü akademik araştırma ve siyasi ifadeye alan açma sorumluluğunu ısrarla savunmalıyız. Bu, Filistin tarihini, deneyimlerini ve bakış açılarını sınıflarımızda, araştırma gündemlerimizde ve kampüs tartışmalarımızda konu edinmeyle olur. Columbia ve Pomona gibi bazı kurumlar siyasi baskılara boyun eğmiş olsa da Wesleyan, Tufts ve Brown gibi üniversiteler farklı yol izleyerek akademik özgürlüğü baskıya teslim etmeden savunmanın mümkün olduğunu bizlere gösterdi. Bu kurumlar, üniversitelerin kendi temel eğitim misyonlarını terk etmeden bu tür saldırılara nasıl karşılık verebileceklerine dair alternatif modeller sunuyor. Kampüslerdeki Filistinli sesler için verilen mücadele, nihayetinde üniversitenin ruhu için de verilen bir mücadeledir. Mücadele, kimin konuşma hakkı olduğuna, kimin acısının dikkate değer sayıldığına, kimin tarihinin öğretilmeye değer olduğuna ve eleştirel düşünceye hangi sınırların getirileceğine dair çok temel soruları gündeme getiriyor. Bize saldırıyorlar çünkü bizden korkuyorlar. Dile getirdiğimiz gerçekler, sessiz kalmamızı isteyen güçlü çıkarları tehdit ediyor. En savunmasız olanları korumak, sistematik biçimde susturulanlara dayanak olmak ve adaletsizliğe karşı konuşma riskini göze almak zorundayız. Kurumların iflas ettiği böyle zamanlarda, akademik özgürlüğü ve insan onurunu bu benzeri görülmemiş saldırıya karşı savunmak her birimizin görevidir. [Barry Trachtenberg, Jewish Voice for Peace'in Akademik Konseyi'nde, Wake Forest Üniversitesi Yahudi Tarihi Bölümü'nde Başkan olarak görev yapmaktadır.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "ABD kampüslerinde Filistin yanlısı görüşleri nedeniyle öğrencilere yönelik baskılar artarken, \"Project Esther\" adlı girişim, bu baskıları meşrulaştırmak için faşizan yöntemler kullanıyor. Bu durum, akademik özgürlüğe yönelik ciddi tehditler oluşturuyor ve demokratik toplumlarda seslerin susturulmasına neden oluyor."}
{"text": "SETA Dış Politika Araştırmacısı Dr. Tunç Demirtaş, Türkiye Afrika ilişkileri bağlamında ADF 2025'in önemini AA Analiz için kaleme aldı. *** Antalya Diplomasi Forumu (ADF) 2025, \"Ayrışan Dünyada Diplomasiyi Sahiplenmek\" temasıyla küresel sistemdeki kırılmaların ortasında diplomasinin hala dönüştürücü bir araç olup olamayacağını tartışmaya açtı. ADF'nin açılışında konuşan Türkiye Cumhuriyeti Cumhurbaşkanı Recep Tayyip Erdoğan'ın \"Dünya beşten büyüktür. İnsanlık beşten büyüktür.\" ve \"Daha adil bir dünya mümkün\" ifadeleri Forum'un atmosferine yön verdi. Bu ifadeler, bir slogan olmaktan ziyade adalete dayalı bir diplomasi vizyonu olarak öne çıktı. Nitekim bu yaklaşım, temsil krizinin derinleştiği küresel düzende, barış ve kalkınmanın sahada nasıl inşa edilebileceğine dair somut bir yön çiziyor. Foruma ev sahipliği yapan Dışişleri Bakanı Hakan Fidan'ın çok kutupluluğun doğası üzerine yaptığı değerlendirmeler ve diplomasiyi yeniden tanımlayan \"Türkiye, çok kutupluluğu rekabetle değil, hikmetle yönetmeye taliptir.\" ifadesi Türkiye'nin dış politikadaki felsefesini yansıtıyor. Bu bakış açısı, Türkiye'nin Afrika'daki birçok aktörle geliştirdiği eşitlikçi ve tamamlayıcı işbirliklerinin zeminini oluşturuyor. ADF 2025'in katılımcıları arasında yer alan devlet liderleri, dışişleri bakanları, akademisyenler ve düşünce kuruluşu temsilcileri küresel sistemdeki parçalanmışlığa yönelik yeni çözüm yolları ararken, Türkiye'nin Afrika vizyonu ise bu tartışmalarda örnek gösterilmeye başlandı. Bu küresel tartışmalar içinde özellikle Afrika Boynuzu ve Sahel bölgeleri hem kriz hem çözüm alanları olarak öne çıktı. ADF 2025'in bu iki bölgeye dair oturumları, Türkiye'nin Afrika politikasının sahadaki karşılığını gözlemlemek açısından dikkat çekiciydi. Somali, ADF 2025'te en çok gündeme gelen ülkelerden biriydi. Bunun temel nedeni, ülkenin 30 yıllık çöküş sürecinden sonra yeni bir yönetim modeli, kalkınma çerçevesi ve dış politika vizyonu inşa etme yoluna girmesi. Cumhurbaşkanı Hasan Şeyh Mahmud'un aktardığı üzere Somali bugün 56 yıl sonra bir kişi bir oy sistemine geçmeye çabalıyor ve bu teknik bir reform olmaktan ziyade halkın devletle yeniden sözleşme yapması anlamına geliyor. ADF 2025'te Somali, Türkiye'nin Afrika vizyonunun somutlaşmış hali ve başarı modeli olarak öne çıkıyor. Somali Cumhurbaşkanı Mahmud, günümüzde ülkesinin sadece güvenlik meselesi üzerinden kimliğini oluşturmadığını net olarak ortaya koydu. Bu, Somali’nin uzun süren çatışmaların ardından yalnızca güvenliği yeniden tesis etmekle kalmadığı ve kalkınmaya verdiği önemi gösterdi. Aynı zamanda temel kamu hizmetlerinin de canlandığı, 2022'den bu yana 6 binden fazla öğretmenin atandığı ve yüzlerce sağlık personelinin göreve başladığı ifade edildi. Mogadişu'daki emlak piyasası ve özel sektör yatırımları da bu toparlanmanın ekonomik boyutunu gözler önüne serdi. Bu tablo, Somali’nin umut vadeden bir toparlanma sürecine girdiğini gösterdi. Bu süreçte Türkiye'nin katkısı Somali'nin ayağa kalkmasında oldukça belirleyici oldu. Mogadişu Havalimanı ve Limanı'nın işletilmesinden altyapı projelerine, sağlık yatırımlarından yerel kapasiteye yapılan yatırımlara kadar Türkiye'nin dokunduğu her alan bugün Somali'nin ayakta durmasına katkı sağlıyor. Somali Cumhurbaşkanı Mahmud'un forumdaki konuşmasından da anlaşıldığı üzere, Somali'nin 100'üncü yılını işaret eden \"2060 Vizyonu\" artık yalnızca bir hedef olmaktan ziyade Türkiye ile birlikte örülen stratejik bir yol haritası haline geldi. Türkiye'nin Somali'deki varlığı yalnızca kalkınma boyutuyla sınırlı değil. Etiyopya-Somali sınır krizinde üstlendiği arabuluculuk, Türkiye’nin diplomatik hikmet anlayışının sahadaki yansıması oldu. Bu süreçte imzalanan Ankara Deklarasyonu, yalnızca teknik değil, bölgesel güvenlik mimarisi açısından da önemli bir referans haline geldi. Türkiye, Somali'ye ve Afrika Boynuzu'na verdiği katkılarla Cumhurbaşkanı Erdoğan’ın adalet vurgusunu sahada somutlaştırıyor. ADF 2025'te dikkat çeken bir diğer başlık ise Sahel üçlüsünün dile getirdiği yeni güvenlik paradigması ve işbirliği vizyonuydu. Mali, Burkina Faso ve Nijer'in Dışişleri Bakanları ile gerçekleştirilen oturumda gündeme gelen ECOWAS'tan ayrılma konusuna sadece örgütten bir kopuş olarak bakmak yetersiz olur. Üç ülkenin Dışişleri Bakanları, yaşanan sürecin aslında bir paradigma değişimi olduğunu net bir şekilde vurguladılar. Bu kapsamda Bakanlar, bu üç ülkenin dönüşüm sürecinde sahada elde ettikleri kazanımları da açık yüreklilikle paylaştılar. Topraklarının yüzde 40'ından fazlasını geri kazandıklarını, Fransız güçlerinin çekilmesiyle güvenlik ortamının iyileştiğini belirttiler. Bakanlar 2024 Aralık ayı itibarıyla serbest dolaşım rejimine geçtiklerini, bölgesel bir pazar kurduklarını ve yeni bir ekonomik düzen inşa ettiklerini de ifade ettiler. Dolayısıyla bu ittifakın sadece bir güvenlik bloğu olmadığı, halkını, ekonomisini ve dış politikasını merkeze alan, konfederatif bir düzenin temellerini oluşturan bir yapı olduğu anlaşılmaktadır. Ayrıca egemenliğe dayalı siyasi bir yapı, halkın onurunu koruyan bir yönetim anlayışı, kamu yararını önceleyen politikalar ve Pan-Afrika dayanışmasına açık bir vizyon da yeni yapının 4 temel ilkesi olarak öne çıktı. ADF 2025'te görüldüğü üzere, Afrika artık kendi kalkınma modelini, kendi güvenlik paradigmasını ve kendi uluslararası ortaklık haritasını tanımlamak istiyor. Bu arayışta Türkiye ile ilişkilerin önemi ise güvenlik noktasında kendini gösteriyor. Antalya'da kurulan temaslar, verilen mesajlar ve gösterilen ilgiyee paralel olarak Türkiye Afrika için giderek daha fazla bir güven unsuru olduğunu ortaya koyuyor. Türkiye'nin Somali’den Nijer'e, Sudan'dan Burkina Faso'ya kadar uzanan zorlayıcı olmayan karşılıklı saygı temelindeki stratejik etkisi, artık klasik diplomatik retoriğin çok ötesinde bir gerçekliğe işaret ediyor. Farklı ülkelerde farklı yöntemlerle yürütülen bu çok boyutlu işbirlikleri, Türkiye'nin yalnızca bir aktör değil, güven inşa eden bir ortak olduğunu gösteriyor. Kuralların sorgulandığı, güvenin ciddi şekilde zedelendiği, diplomasinin ise çoğu zaman göz ardı edildiği bir dönemde kurallara yeniden sahip çıkmak, güveni inşa etmek ve diplomasiyi merkeze almak her zamankinden daha önemli. Bu noktada Türkiye, ihtiyaç temelli dış politika anlayışıyla öne çıkıyor. Karşılıklı bağımlılığın ve ortak çözümlerin önem kazandığı bir çağda, Türkiye sorunları birlikte ele almayı, çok taraflı işbirliği zemininde ilerlemeyi tercih ettiğini ADF 2025'te ortaya koydu. Sahel oturumunda görüldüğü üzere, Türkiye'nin bölgede mevcut olan yeni yapılarla ilişki biçimi, eş zamanlı ve karşılıklı öğrenmeye, tecrübe paylaşımına dayalı işbirlikleri üzerinden kuruluyor. Kısacası Türkiye, dayanışma ruhu ile yardımlarını sunan, projeleri halkın isteklerini dikkate alarak tasarlayan ama en önemlisi kendi gündemini değil, karşı tarafın önceliklerini esas alan çözüm geliştirmeye destek sunun bir ortak olarak bulunuyor. Sahel ülkeleri, Türkiye'yi yalnızca bir askeri ortak olarak değil, aynı zamanda kalkınma konusunda stratejik bir ortak olarak görüyor. Sahel ülkelerinde, teknik donanım, eğitim, sağlık ve altyapı alanlarında Türkiye’nin katkısının artırılması yönünde ortak bir beklenti var. Afrika'daki olumlu dönüşüm arayışları, uluslararası sistemin mevcut yapılarıyla yaşanan memnuniyetsizlikle de doğrudan bağlantılı. ADF 2025, Afrika'nın küresel düzene yönelik eleştirilerini de sahneye taşıdı. Afrika Birliği (AfB) ve Birleşmiş Milletler (BM), krizlere tepkisizlikleri ve sahadaki gerçekliği yansıtmayan raporları nedeniyle meşruiyet kaybıyla eleştirildi. Özellikle Sahel ülkeleri, BM'nin güvenlik ve kalkınma alanındaki ilerlemeleri görmezden geldiğini açıkça dile getirdi. AfB’ye yönelik eleştiriler ise katılım ve istişare ekseninde yoğunlaştı bununla beraber, Pan-Afrika idealiyle, temsil pratikleri arasındaki uyumsuzluk vurgulandı. Türkiye'nin kalkınma diplomasisi, yalnızca merkezi yönetimlerle yürütülen projelerle sınırlı kalmayıp, yerel yönetimler, kadın örgütleri ve gençlik hareketleri gibi çok aktörlü yapılarla kurduğu doğrudan temaslar sayesinde sahada gerçek bir karşılık buluyor. Türkiye, sahaya dayalı, kapsayıcı ve kolaylaştırıcı diplomasi anlayışıyla, Afrikalı aktörler nezdinde güvenilir bir dost ve ortak olarak konumlanıyor. ADF 2025, Türkiye'nin Afrika'daki rolünü yeniden tanımlayan kritik bir dönüm noktasıdır. Aynı zamanda, ADF Türkiye'nin sahaya dayalı, insan merkezli ve adalet odaklı diplomasisinin teyit edildiği bir zemindir. Türkiye'nin Doğu Afrika'da Hükümetlerarası Kalkınma Otoritesi (IGAD) ve AfB gibi bölgesel kurumlarla daha kapsayıcı, sonuç odaklı ve yerel temsiliyeti önceleyen işbirlikleri geliştirmesi çok taraflılığın sadece ilkesel olarak değil, işleyen bir mekanizma haline gelmesine katkı sunabilir. Türkiye’nin IGAD ve AfB ile teknik ve diplomatik işbirliklerini artırması, güven krizine yapıcı bir katkıda bulunabilir. Tüm bu gözlemler, ADF 2025'in yalnızca bir forum değil, yeni bir diplomasi anlayışının zemini olduğunu ortaya koydu. Türkiye’nin bu forumdaki söylemi ve eylemi, daha adil bir düzen için geliştirdiği çok boyutlu vizyonun ifadesiydi. Cumhurbaşkanı Erdoğan'ın ifadeleri temsilde adaleti esas alan, karar alma mekanizmalarında küresel güneyin eşit şekilde temsil edildiği bir yönetişim modeline duyulan ihtiyacı ortaya koyuyor. Türkiye bu çok boyutlu ortaklık vizyonunu sürdürdüğü takdirde, Afrika'nın geleceğinde güvenilir bir ortak olarak yerini sağlamlaştıracaktır. Ancak bu vizyonun sürdürülebilirliği, sahadaki istikrar kadar, diplomasideki sürekliliğe ve kapsayıcılığa da bağlıdır. [Dr. Tunç Demirtaş, SETA Dış Politika Direktörlüğü'nde Araştırmacıdır.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Antalya Diplomasi Forumu (ADF) 2025, \"Ayrışan Dünyada Diplomasiyi Sahiplenmek\" temasıyla, küresel sistemdeki kırılmalar arasında diplomasiye dayalı çözümleri tartıştı. Türkiye, Afrika'daki eşitlikçi işbirlikleri ve kalkınma diplomasisiyle ön plana çıktı, özellikle Somali ve Sahel bölgelerinde önemli adımlar atıldı. Türkiye'nin çok taraflı, insan merkezli diplomasisi, Afrika'da güven ve işbirliği oluşturarak yeni bir ortaklık vizyonu geliştirdi."}
{"text": "Yaratıcı belgesel ve kurgu olmayan film yapımcılarının sanatını desteklemek amacıyla hazırlanan \"Open City Documentary Festival\", İngiltere'nin başkenti Londra'da bugün başlıyor. Almanya'nın Münih kentinde 1985'ten beri düzenlenen \"DOK.fest\" meraklılarıyla buluşuyor. Avrupa'nın en büyük belgesel film festivallerinden biri olan festival, 25 Mayıs'a kadar devam edecek. Kanada'da düzenlenen \"DOXA Documentary Film Festival\", 11 Mayıs'a kadar belgesel film gösterimlerine ve çeşitli etkinliklere ev sahipliği yapacak. \"Foire de Paris\" 11 Mayıs'a kadar Fransa'nın başkenti Paris'te Expo Porte de Versailles'te kitap tutkunları ile yazarları bir araya getirecek. Çocuk edebiyatına odaklanan \"Massachusetts Çocuk Edebiyatı Festivali\", ABD'de 12 Mayıs'ta sona erecek. 21. Selanik Uluslararası Kitap Fuarı, 8-11 Mayıs'ta Yunanistan'da kitapseverlerle buluşacak. \"Buenos Aires International Book Fair\", Arjantin'in başkenti Buenos Aires'te 12 Mayıs'a kadar her yaştan kitap meraklılarını ağırlayacak. FILBo olarak da bilinen \"Bogota International Book Fair\" Kolombiya'nın başkenti Bogota'da 11 Mayıs'a kadar 24 ülkeden yayınevlerini ve kitapseverleri ağırlayacak. İngiliz sanatçı Rod Stewart, bugün Polonya'nın Gdansk şehrindeki Ergo Arena'da konser verecek. Dua Lipa 11-12 Mayıs'ta Madrid'de, 15-16 Mayıs'ta ise Fransa'nın Lyon şehrinde hayranlarıyla bir araya gelecek. \"Sefiller\" eserinden uyarlanan \"Les Miserables\" müzikali, İngiltere'nin başkenti Londra'da Sondheim Tiyatrosu'nda bugün sahnelenecek. Usta müzisyen Hans Zimmer, bugün İsveç'in Göteborg, 8 Mayıs'ta başkent Stokholm'de, 10 Mayıs'ta Danimarka'nın başkenti Kopenhag'da ve 12 Mayıs'ta Almanya'nın Hannover kentinde konser verecek. Türk pop müziğinin ünlü ismi Hadise 9 Mayıs'ta Azerbaycan'ın başkenti Bakü'de müzikseverlerle buluşacak. Mum ışığında klasik müzik eserlerinin yorumlandığı \"Şam İşığı\" konseri 10 Mayıs'ta Bakü'de gerçekleşecek. ABD sinemalarında bu hafta 12 film izleyiciyle buluşacak. James Madigan'ın yönettiği, başrolünde Josh Hartnett'in yer aldığı aksiyon ve komedi türündeki \"Fight or Flight\", yönetmenliğini Eli Craig'in üstlendiği, Katie Douglas, Kevin Durand, Cassandra Potenza ve Aaron Abrams'ın rol aldığı korku filmi \"Clown In A Cornfield\", Andrew DeYoung'un ilk yönetmenlik denemesi \"Friendship\" ve Kerry Washington, Omar Sy, Method Man, Da'vine Joy Randolph'ın rol aldığı aksiyon filmi \"Shadow Force\" vizyona girecek. Shakespeare'in Romeo ve Juliet oyununa dayanan, Timothy Scott Bogart'ın yönettiği, başrollerinde Clara Rugaard-Larsen ve Jamie Ward'ın yer aldığı müzikal film \"Juliet and Romeo\" da sinemaseverlerin beğenisine sunulacak. ABD'de ayrıca \"The Lightning Code\", \"Sew Torn\", \"Lilly\", \"Lie Jin-You Xi\", \"Abir Gulaal\", \"Tom Dustin: Portrait of a Comedian\" ve \"P31\" filmleri de sinemaseverlerle buluşacak.", "summary": "Bugün Londra'da \"Open City Documentary Festival\" başlıyor, Almanya'da \"DOK.fest\" ve Kanada'da \"DOXA\" devam ediyor. Fransa, Yunanistan ve Arjantin'de kitap fuarları düzenleniyor. Rod Stewart Polonya'da konser verirken, Dua Lipa Madrid ve Lyon'da sahne alacak. Hadise Bakü'de konser verecek. ABD'de yeni filmler vizyona girecek."}
{"text": "Muş Alparslan Üniversitesi, Anadolu'nun giriş kapısı olarak değerlendirilen Malazgirt'in tarihinin daha iyi bilinmesi ve tanıtılması amacıyla \"Tarihi Malazgirt Kenti Kazıları\" projesini hazırladı. Cumhurbaşkanlığınca onaylanan, Kültür ve Turizm Bakanlığının himayesinde yürütülecek projede görev alan 30 akademisyen ve 15 öğrenciden oluşan ekip, Arkeoloji ve Antropoloji Laboratuvarı'nda ön çalışma ve alan yönetimi planlamasına başladı. Arkeolog, sanat tarihçi, antropolog, tarihçi, coğrafyacı, jeofizikçi ve jeologların yer aldığı ekip, Malazgirt'teki höyükler, tarihi yapı kalıntıları, mezarlar, tarihi yollar, Malazgirt Kalesi, han ve tarihi köprülerde yapılacak çalışmalarla ilgili değerlendirmelerde bulundu. Muş Alparslan Üniversitesi Fen Edebiyat Fakültesi Tarih Bölümü Dr. Öğretim Üyesi Ahmet Oğuzhan Karaçetin'in başkanlığında yürütülecek proje kapsamında kazı çalışmalarına haziran ayında başlanması planlanıyor. Muş Alparslan Üniversitesi Rektörü Prof. Dr. Mustafa Alican, AA muhabirine, üniversitelerinin öncelikli misyonlarından birinin Malazgirt Savaşı ile ilgili yapılan çalışmalar olduğunu söyledi. Cumhurbaşkanı Recep Tayyip Erdoğan'ın onayıyla Tarihi Malazgirt Kenti Kazıları Projesi'nin üniversiteye tevdi edildiğini belirten Alican, şöyle konuştu: \"Üniversitemiz, Malazgirt ile alakalı bilimsel kazıları da üstlendi. Gelecek süreçlerde hem Malazgirt'in hem de Malazgirt çevresinde bulunan diğer tarihsel mirasın gün yüzüne çıkarılması ve dünyaya duyurulması noktasındaki görevini daha ileri bir noktaya taşımış oldu. Burada bir okul olmak istiyoruz. Bu çalışmaları yürütecek yeni gençler yetiştirecek ve özellikle bu coğrafyada bulunan tarihi mirası gün yüzüne çıkaracak yeni ekipler oluşturmak istiyoruz. Sayın Cumhurbaşkanımızın onayıyla Resmi Gazete'de yayımlanan 'Tarihi Malazgirt Kenti Kazıları Projesi'nin üniversitemize verilmesini çok önemli bir aşama olarak görüyoruz. İnşallah çok daha iyisini yapacağız ve daha iyi yerlere geleceğiz.\" Amaçlarının bölgenin bütün tarihsel birikimini gün yüzüne çıkarmak olduğunu vurgulayan Alican, şunları ifade etti: \"Tarihin en eski dönemlerinden günümüze kadar uzanan süreç içinde bu coğrafyanın ürettiği, bir şekilde bu coğrafyanın toprağına gömülmüş, gidip kendisini bulmamızı bekleyen bütün tarihi eserleri, hikayeleri ve anlatıları ortaya çıkarma yönünde bir hedefimiz var. Ömrümüz yettiğince, son nefesimize kadar hep birlikte arkadaşlarımızla elimizden geleni yapacağız.\" Kazı Başkanı Karaçetin ise Muğla Sıtkı Koçman Üniversitesinden Prof. Dr. Adnan Çevik'in bilimsel danışmanlığında Malazgirt ilçesinde yürütülen projede önemli çalışmaların yapıldığını belirtti. Malazgirt ilçesinin kendileri için yabancı bir çalışma alanı olmadığını ifade eden Karaçetin, \"Tarihi Malazgirt Kenti Kazıları projesine başvurduk. Başvurumuz olumlu sonuçlandı. 10 yıla kadar burada kazı yapmayı planlıyoruz. Bu kapsamda ekipler oluşturduk. Aslında Muş Alparslan Üniversitesi arkeolojik kazılar için yeterli potansiyele sahip. Saha çalışmalarından önce proje ekibimizle ön çalışmalara başladık. Hem alan yönetimi planlaması hem de yapılacaklarla ilgili ilerleme kaydediyoruz.\" ifadelerini kullandı. Karaçetin, şunları kaydetti: \"Malazgirt kadim bir tarihe sahip. Daha önce yaptığımız yüzey araştırmalarında belirlediğimiz lokasyonlar vardı ama önceki projemizde sadece Orta Çağ'a ve Malazgirt Savaşı'na odaklanmıştık. Bu kazı çalışmalarıyla Malazgirt'in bütün dönemlerine odaklanıyoruz. Malazgirt Kalesi ve tarihi yapılar var, bunları gün ışığına çıkartıp hem bilimsel açıdan eksikliği kapatmak hem de burayı turizm açısından bir cazibe merkezi haline getirmek için çalışmalar yürütmek istiyoruz. 10 farklı üniversiteden akademisyen projede yer alıyor. Bunlar kendi alanında uzman akademisyenler. Uluslararası üniversitelerle işbirliği yapmayı hedefliyoruz. Malazgirt bizim için bir laboratuvar, yarını anlayabilmek için dünü en iyi gösteren laboratuvarlardan birisi. Projede desteği olan Kültür ve Turizm Bakanlığına, üniversitemize ve proje ekibine teşekkür ediyorum.\"", "summary": "Muş Alparslan Üniversitesi, Malazgirt'in tarihini daha iyi tanıtmak amacıyla \"Tarihi Malazgirt Kenti Kazıları\" projesi başlattı. Proje, Cumhurbaşkanlığı onayıyla Kültür ve Turizm Bakanlığı'nın desteğiyle yürütülecek. Kazılar, Malazgirt Kalesi ve çevresindeki tarihi yapılar üzerinde yapılacak ve bölgenin tarihsel mirasını gün yüzüne çıkaracak. Kazı çalışmalarına haziran ayında başlanması planlanıyor."}
{"text": "Diyanet İşleri Başkanlığı, Türkiye Diyanet Vakfı ve Yıldız Holding tarafından ATO Congresium'da açılan sergide, hat sanatının tarihsel gelişimini yansıtan eserler yer alıyor. Yıldız Holding Sanat Danışmanı Esra Göncüoğlu, AA muhabirine yaptığı açıklamada, sergide yer alan eserlerin hem tarihi hem de sanatsal açıdan özel bir öneme sahip olduğunu belirtti. Sergide 24 hattata ait 41 eserin kronolojik bir sırayla sunulduğunu dile getiren Göncüoğlu, \"Hattat Hafız Osman Efendi, Sultan II. Mahmut, Sultan III. Ahmet başta olmak üzere hat sanatının büyük üstatlarının eserlerinin yer aldığı bu özel seçkide, çağımızın kıymetli hattatları Mehmet Özçay, Ali Toy ve Ferhat Kurlu'nun eserleri de görülebilecek.\" dedi. Sergideki en eski eserin 17. yüzyılda Hafız Osman Efendi tarafından yazılmış bir levha olduğunu ifade eden Göncüoğlu, şunları kaydetti: \"Levha üzerinde 'Alime ikram eden, bana ikram etmiş olur' hadis-i şerifi yazılı. Hakikaten manasıyla da hattıyla da özel bir eser. Ayrıca hattat Fehmi Efendi'nin bir eseri var. Levhanın merkezinde sulu boyayla yapılmış Ravza-i Mutahhara resmi yer alıyor ve çevresinde de çok güzel bir naat yazılı. Yine levhanın dört köşesinde Kelime-i Tevhid'ler yazılmış. Bu sergideki çok önemli ve çok özel bir eser.\" İslam sanatının estetik zenginliğini ve kültürel devamlılığını yansıtmak amacıyla hazırlanan sergi 11 Mayıs'a kadar ziyaret edilebilecek.", "summary": "Diyanet İşleri Başkanlığı, Türkiye Diyanet Vakfı ve Yıldız Holding tarafından açılan hat sanatı sergisinde, 24 hattatın 41 eseri kronolojik sırayla sunuluyor. Sergide, 17. yüzyıldan günümüze uzanan önemli eserler yer alırken, en eski eser Hafız Osman Efendi'ye ait bir levha. Sergi, 11 Mayıs'a kadar ziyaret edilebilecek."}
{"text": "\"Benzersiz Kadınlar Benzersiz Hikayeler\" sloganıyla Kült Kavaklıdere sinemalarında ve Etimesgut Belediyesi 100. yıl Cumhuriyet Kültür Merkezi'nde düzenlenecek festivalde, 29 ülkeden 44 film gösterimi yapılacak. Uçan Süpürge Vakfı Yönetim Kurulu Başkanı Halime Güner, Ankara'da bir otelde düzenlenen basın toplantısında, kadın konusuna her zaman öncelik verileceğini, ısrarla bu mücadelenin içinde olacaklarını ifade etti. Kadınların seslerinin duyulduğu bir dünya düşlediklerini belirten Güner, \"Çünkü kadınların hikayelerinin yalnızca geçmişi anlatmayacağını, geleceği de şekillendireceğini biliyoruz.\" dedi. Festival Danışmanı Alin Taşcıyan da festivalde yer alacak filmler ve içerikleri hakkında bilgi verdi. Bu yıl festivalde ödül alan oyuncuları açıklayan Taşçıyan, Onur ödülünün Hülya Darcan ve Gülşen Bubikoğlu'na, Bilge Olgaç başarı ödüllerinin oyuncu Bennu Yıldırımlar ve cast direktörü Harika Uygur ile yapımcı ve festival yönetmeni Başak Emre'ye, Genç Cadı ödülünün ise oyuncu Mina Demirtaş'a verileceğini söyledi. Taşçıyan, ödüllerin 27 Mayıs'ta yapılacak açılış töreninde sahiplerine takdim edileceğini bildirdi.", "summary": "Ankara'da düzenlenen festivalde, \"Benzersiz Kadınlar Benzersiz Hikayeler\" sloganıyla 29 ülkeden 44 film gösterimi yapılacak. Festivalde ödüller, Hülya Darcan, Gülşen Bubikoğlu, Bennu Yıldırımlar, Harika Uygur, Başak Emre ve Mina Demirtaş gibi isimlere verilecek. Açılış töreni 27 Mayıs'ta yapılacak."}
{"text": "Tam adı Zeki Şenol Alasya olan sanatçı, Seniha ve Prof. Ahmet Reşat Alasya çiftinin oğlu olarak 18 Nisan 1943'te İstanbul Şehzadebaşı'nda doğdu. Aslen Kıbrıslı olan sanatçı, Beyazıt İlkokulunun ardından Robert Kolejine devam etti. Alasya, 15 yaşındayken babasını kaybedince rehberlik, marangozluk ve tabelacılık işlerinde çalışmaya başladı. Alasya, sanat hayatına 1959'da Milli Türk Talebe Birliği (MTTB) Tiyatrosu'nda amatör olarak başladı. MTTB'de tanıştığı Metin Akpınar ile ayrılmaz ikili haline geldi. Tiyatro, turizm rehberliği ve dekoratörlük gibi pek çok işte çalışan sanatçı, yaz tatillerinde terzi çıraklığı yaparak, birinci sınıf erkek terzisi kadar iyi dikiş dikmeyi öğrendi, kimi oyunların kostümlerini de kendisi hazırladı. Zeki Alasya, profesyonel oyunculuğa başladığı İstanbul'daki Arena Tiyatrosu'nda \"Mister Nato\" ve \"Kargalar Okulu\" adlı oyunlarda rol aldı. Daha sonra girdiği Ulvi Uraz Tiyatrosu'nda sahnelenen \"Hababam Sınıfı\" oyunu ile 1965'te adından söz ettirmeye başladı. Haldun Taner, Metin Akpınar ve Ahmet Gülhan ile 1967'de Devekuşu Kabare Tiyatrosunu kuran sanatçı, bu tiyatronun tüm oyunlarında oyuncu, yazar ve yönetmen olarak görev yaptı. Taner ve Gülhan'ın ilerleyen yıllarda Devekuşu Kabare Tiyatrosundan ayrılması üzerine Alasya ve Akpınar, kabaredeki çalışmalara devam etti. Sinemaya ilk olarak 1972'deki \"Karaoğlan Geliyor\" filminde \"Çalık\" karakterini canlandırarak adım atan Alasya, aynı yıl \"Sev Kardeşim\" filmindeki rolünden sonra yapımcı ve yönetmen Ertem Eğilmez'in ısrarıyla sinema kariyerini sürdürdü. Usta oyuncu, bir yılda 7'nin üzerinde filmde rol alarak Yeşilçam'a başarılı giriş yaparken, Metin Akpınar ile 1973'ten itibaren Türk sinemasında yeni beraberlik oluşturdu ve ikili, rol aldıkları filmlerle sinemaseverlerin gönlünde önemli yer edindi. Alasya ve Akpınar ikilisi, 37 yıl komedi ağırlıklı filmlerde beraber rol aldı, \"Hastane\" dizisinde uzun süre birlikte oynadı. Kartal Tibet, Cüneyt Arkın, Tarık Akan, Münir Özkul, Kemal Sunal, Adile Naşit, Emel Sayın ve Halit Akçatepe gibi birçok ünlüyle rol arkadaşlığı yapan Alasya, canlandırdığı rollerde mağdur, savurgan ve mülayim karakterlerle öne çıktı. Zeki Alasya, 1977'de film yönetmenliğine başladı ve \"Aslan Bacanak\", \"Sivri Akıllılar\", \"Cafer'in Çilesi\", \"Petrol Kralları\", \"Doktor\", \"Köşe Kapmaca\", \"Vay Başımıza Gelenler\" ile \"Elveda Dostum\" filmlerinde yönetmenliği üstlendi. Yönettiği yapımların çoğunda oyuncu olarak da yer alan Alasya, 56 yıllık sanat hayatında 75 filmde rol aldı, 10 filmin senaryo yazarlığını ve 25 filmin ise yönetmenliğini üstlendi. Zeki Alasya, 1998'de Kültür ve Turizm Bakanlığınca \"Devlet Sanatçısı\" ünvanına layık görülürken, 1999'da Akpınar ile yollarını ayırdığını açıkladı. Daha sonra Metin Akpınar ile yeniden bir araya gelen Alasya, eski dostuyla son kez 2002 yapımı \"Rus Gelin\" filminde oynadı. Kariyerinin son döneminde daha çok dizilerde görülen, oynadığı karakterlerle özdeşleştirilen Alasya, uzun yıllar canlandırdığı rollerle bir komedi ustası olarak anıldı. Sanatçının rol aldığı son film 2009 yapımı \"Aşk Geliyorum Demez\", son dizi ise 2014'te ekranlara gelen \"Küçük Ağa\" oldu. Alasya, 2010'da \"Altın Portakal Yaşam Boyu Onur Ödülü\" ile 2011'de 30. İstanbul Film Festivali'nde \"Yaşam Boyu Onur Ödülü\"ne değer görüldü. \"Tarkan Altın Madalyon\" filminde ilk ve son kez kötü adam rolünde yer alan sanatçının heykel ve araba koleksiyonları vardı. Karaciğer rahatsızlığı sebebiyle 2 Nisan 2015'te hastaneye kaldırılan sanatçı, 8 Mayıs 2015'te tedavisi devam ederken hayatını kaybetti ve Zincirlikuyu Mezarlığı'na defnedildi. Metin Akpınar, yaptığı bir açıklamada, Alasya ile çok iyi doğaçlama yaptıklarını belirterek, şunları söylemişti: \"Biz birbirini çok seven ama çok ayrı yapıda insanlardık. Kafa yapısı olarak da inanç olarak da siyaset olarak da ayrı düşünen insanlardık ama biz birbirimizi çok sevdik hakikaten. Hani yarin yanağından başka bir ortaklık vardır ya, her şeyimiz ortaktı Zeki ile. O sevgi de yansıdı. Sinema ile de pekişti. Bu yüzden başrolleri oynadık. Hatta bazen yanlış oynadık. Sahnede bir uçta o dururdu, bir uçta ben dururdum. Seyirci tenis maçı izler gibi yorulurdu. Sonra beraber ortada oynamaya başladık. Bu ikili biraz da hem diyalektik felsefeden hem de güzel Türkçeden, beraberliklerinden her insanın manyetik alanının ortada kesiştiği bir alan vardır. Ortadaki elipsi biz iyi yarattık. Seyirci de bizi o yüzden kavradı.\" Usta oyuncu \"Gözlerimi Kaparım Vazifemi Yaparım\", \"Vatan Kurtaran Şaban\", \"Astronot Niyazi\", \"Ha Bu Diyar\", \"Haneler\", \"Keşanlı Ali Destanı\", \"Aşk Olsun\", \"Deliler\", \"Geceler\", \"Yasaklar\", \"Beyoğlu Beyoğlu\", \"Reklamlar\", \"Dün Bugün\" adlı oyunlarda rol aldı. Alasya'nın rol aldığı bazı filmler ise şöyle: \"Şaka Yapma\", \"Garibin Çilesi Ölünce Biter\", \"Vah Başımıza Gelenler\", \"Köşe Kapmaca\", \"Petrol Kralları\", \"Cafer'in Çilesi\", \"Sivri Akıllılar\", \"Aslan Bacanak\", \"Her Gönülde Bir Aslan Yatar\", \"Hasip ile Nasip\", \"Nereye Bakıyor Bu Adamlar?\", \"Beş Milyoncuk Borç Verir misin?\", \"Nereden Çıktı Bu Velet?\", \"Mavi Boncuk\", \"İmparator\", \"Mirasyediler\", \"Köyden İndim Şehre\", \"Şenlik Var\", \"Salak Milyoner\", \"Yalancı Yarim\", \"Kaynanam Kudurdu\", \"Hamsi Nuri\", \"Karaoğlan Geliyor Çalık\", \"Tarkan Altın Madalyon\", \"Tatlı Dillim\", \"Sev Kardeşim\", \"Emine\".", "summary": "Zeki Şenol Alasya, 18 Nisan 1943'te İstanbul'da doğdu. Sanat hayatına 1959'da amatör tiyatroda başlayan Alasya, 1965'te \"Hababam Sınıfı\" ile dikkat çekti. Metin Akpınar ile 37 yıl süren bir komedi ikilisi oluşturan Alasya, 1972'de sinemaya adım attı ve 75 filmde rol aldı. Ayrıca yönetmenlik de yaptı. \"Devlet Sanatçısı\" unvanı aldı ve yaşamı boyunca birçok ödül kazandı. 2015'te hayatını kaybeden Alasya, Türk sinemasının önemli komedi ustalarından biridir."}
{"text": "Saraçlar ve Çilingirler caddelerinin kesiştiği yerdeki tarihi çarşının ihyasına yönelik proje çalışması tamamlandı. Valilikçe yapılacak restorasyon çalışmalarına kısa sürede başlanacak. Vali Yunus Sezer, bölge esnafıyla buluşup sohbet etti. Proje hakkında bilgi veren Sezer, 65 metrelik güzergahı kapsayan sokaktaki 30 tescilli yapının restore edilerek kente kazandırılacağını söyledi. Sokağın ihyasıyla kentin yeni bir cazibe merkezine sahip olacağını belirten Sezer, şunları kaydetti: \"Kunduracılar Çarşısı, Saraçlar Caddesi'nin paralelinde yer alıyor ve en eski çarşılarımızdan biri. Bu çarşı belki de Türkiye'deki en dar çarşılardan bir tanesi. Burada geleneksel meslekleri sürdüren, kundura tamiri ve terzilik yapan güler yüzlü esnafımız var. Geçen yıl yaptığımız ziyarette esnafımız, buranın tarihi dokusuna uygun şekilde restore edilmesini istemişti. Bir yıldır yapılan çalışmalar sonunda proje tamamlandı, ihale aşamasına geldik. Eski ismiyle Terziciler Çarşısı olan Kunduracılar Çarşımızı, iki aylık sürede burasını Edirne'nin en güzel sokaklarından biri haline getireceğiz. Desteklerinden dolayı ilimiz adına Çevre, Şehircilik ve İklim Değişikliği Bakanımız Murat Kurum ile Kültür ve Turizm Bakanımız Mehmet Nuri Ersoy ve bakanlık yetkililerimize teşekkürlerimizi sunuyoruz.\"", "summary": "Edirne'deki tarihi Kunduracılar Çarşısı'nın restorasyonu için proje tamamlandı. 65 metrelik sokağa yayılan 30 tescilli yapının restore edilmesiyle çarşı, kente yeni bir cazibe merkezi kazandırılacak. Valilik, iki ay içinde bu alanı Edirne'nin en güzel sokaklarından biri haline getirecek."}
{"text": "Şaklava'nın Hiran bölgesindeki tarihi Hiran tekkesinin, 400 yıllık geçmişiyle bölgede dini açıdan önemli bir rolü bulunuyor. Irak rejiminin 1961 ve 1987’deki saldırıları nedeniyle tekkedeki birçok el yazması eser zarar görürken, 1297 yılında toplanan şair Enveri'nin şiirlerinin yer aldığı kitaptan da saldırılar nedeniyle tek sayfanın kaldığı belirtiliyor. Osmanlı'dan kalan eserlerin de muhafaza edildiği tekkede, Sultan Abdülaziz adına basılan kitaplar da korunuyor. Tekke sorumlusu Hana Kaki Hiran, AA muhabirine yaptığı açıklamada, Hiran bölgesinin dini, ilmi ve tarikat anlamında başat bir rol oynadığını belirtirken, el yazması eserlere büyük önem verdiklerini, bu eserleri özel bir odadaki kütüphanede koruduklarını anlattı. Irak rejiminin 1961'de Hiran'ı hedef aldığına işaret eden Hiran, atılan roketlerden birinin Hiran Tekkesine düştüğünü ve birçok el yazması ile belgenin yanarak yok olduğunu söyledi. Hiran, o zamandan kalan ve korunan diğer el yazmalarının bir bölümünün ise Irak rejiminin 1987 yılında yaptığı bir bombardımanda yok olduğunu dile getirdi. Tekkede Türkçe, Farsça ve Arapça yazılan şiirlerin bulunduğunu aktaran Hiran, aynı zamanda Irak Kürt Bölgesel Yönetimi'nde (IKBY) en eski el yazması eserlerin de bu tekkede olduğunu vurguladı. Hiran, \"Selçuklu devletinin şairlerinden olan Enveri’nin şiir divanı bombardımanlarda yok oldu ve sadece bir sayfası kurtarılabildi. Bu sayfada şairin Farsça yazılan dörtlükleri var. Burada hicri 696 yani miladi 1297 yılı tarihleniyor.\" ifadelerini kullandı. 1731 yılında yazılan bir başka el yazmasında ise 6 metrelik tarihi vesikanın yer aldığına dikkati çeken Hiran, burada da kendi ailesinin yanı sıra Abdulkadir Geylani'den bahsedildiğini aktardı. Hiran, \"Osmanlı Sultanı Abdulaziz devrinde onun adına basılan birkaç kitap daha var. Bunlar da daha çok dilbilgisi, belagat ve şeriat kitapları. Bu kitap yaklaşık 170 yıl önce basılmış.\" diye konuştu.", "summary": "Irak'ın Hiran bölgesindeki tarihi Hiran Tekkesinde 400 yıllık dini ve kültürel miras korunuyor. 1961 ve 1987'deki saldırılar sırasında birçok el yazması zarar görse de, bazı eserler hâlâ muhafaza ediliyor. Bunlar arasında Enveri'nin 1297'de yazdığı şiirlerin bulunduğu tek sayfa ve Sultan Abdülaziz'in adına basılan kitaplar da yer alıyor. Tekke, hem dini hem de ilmi anlamda bölgenin önemli bir rolüne sahip."}
{"text": "Atatürk Kültür Merkezi (AKM) Türk Telekom Opera Salonu'nda yarın \"La Traviata\" operası, 11 Mayıs'ta \"Amadeus\" ve \"Aşk Biter mi?\" tiyatro gösterileri sanatseverlerle buluşacak. Ayrıca AKM Tiyatro Salonu'nda 10 ve 11 Mayıs'ta \"Sonbahara Son Güller\" oyunu sahnelenecek. İstanbul Devlet Tiyatrosu, 6-10 Mayıs'ta Mecidiyeköy Büyük Sahne'de \"Lysistrata\", Mecidiyeköy Stüdyo Sahne'de \"Bir Picasso\", Üsküdar Tekel Sahnesi'nde \"Meraklısı İçin Öyle Bir Hikaye\", Kozyatağı Kültür Merkezi'nde \"80 Günde Devr-i Alem\" oyunlarını beğeniye sunacak. Ayrıca Üsküdar Stüdyo Sahne'de 8-10 Mayıs'ta \"Callback\", Garibaldi Salon 2'de \"Tamamen Doluyuz\" oyunları izleyiciyle buluşacak. İstanbul Büyükşehir Belediyesi (İBB) Şehir Tiyatroları, 10 Mayıs'ta Harbiye Muhsin Ertuğrul Sahnesi'nde İstanbul Üniversitesi Devlet Konservatuvarı Sahne Sanatları Bölümü Tiyatro Ana Sanat Dalı tarafından sahnelenen \"Vişnelik\" oyununa ev sahipliği yapacak. Harbiye Muhsin Ertuğrul Sahnesi'nde 11 Mayıs'ta, Yeditepe Üniversitesi Güzel Sanatlar Fakültesi Tiyatro Bölümü'nün \"Yıldız Tozu\" oyunu izlenebilecek. Üsküdar Musahipzade Celal Sahnesi'nde 10 Mayıs'ta \"Bir Adam Yaratmak\", Üsküdar Kerem Yılmazer Sahnesi'nde ise İ. D. Bilkent Üniversitesi Müzik ve Sahne Sanatları Fakültesi Tiyatro Bölümü'nün sahneye koyduğu \"Homeros, İlyada\" oyunu izleyiciyle buluşacak. Semaver Kumpanya yarın Maximum Uniq Hall'de, Moliere'in ünlü eseri \"Cimri\" oyununu, Tansu Biçer'in yorumu ve Serkan Keskin'in performansıyla sahneleyecek. AKM Tiyatro Salonu'nda bugün \"Sazımız Sözümüz Türküler Konseri\", yarın \"Hicazkar Makamında Köçekçeler ve Solo Eserler Konseri\", 8 Mayıs'ta \"TRT İstanbul Radyosu Caz Orkestrası Konseri\" müzikseverlerle buluşacak. \"Çok Akustik\" programını sahnelere taşıyan Ercan Saatçi, 9 Mayıs'ta Fırat Tanış ile Maximum Uniq Hall'de konser verecek. Cemal Reşit Rey (CRR) Konser Salonu'nda 8 Mayıs'ta Vasko Atanasovski'nin \"Transbalkanika\" konseri, 10 Mayıs'ta da \"Chamber Jam Contemporary Tango Quintet\" etkinliği İstanbulluların beğenisine sunulacak. Yalın, \"Bir Büyülü Gece\" konserleri kapsamında 9, 10 ve 11 Mayıs'ta Volkswagen Arena'da sahne alacak. Geliri Yeryüzü Doktorları aracılığıyla Gazze'ye ulaştırılacak, ressam Bedia Kirişçi ile Sabir Mehdiyev'in hazırladığı \"Mekanın Gerçek Sahibi-Filistin'in Onurlu Direnişi\" sergisi, Üsküdar Hüdayi Kültür Sanat'ta 9 Mayıs'a kadar görülebilecek. Modern Fin çocuk edebiyatının önemli isimlerinden Tove Jansson'un orijinal eserlerinden oluşan sergi, Aynalı Geçit'te 17 Mayıs'a kadar açık olacak. Filistin halkının mücadelesini, İslam sanatının zarif formlarıyla dünyaya hatırlatmak hedefiyle gerçekleştirilen \"Sadakat\" sergisi, yarın Dolmabahçe Sanat Galerisi'nde izlenime sunulacak. \"İtalya'da Yolculuk\" fotoğraf sergisi, Türk ve İslam Eserleri Müzesi'nde 28 Mayıs'a kadar ziyaret edilebilecek. Matteo Balduzzi'nin küratörlüğünde hazırlanan, İtalyan fotoğrafçı Luigi Ghirri'ye saygı duruşu niteliğindeki sergi, 1984'te yapılan aynı adlı projenin 40. yıl dönümünü kutlamak amacıyla projeye ait 86 orijinal fotoğraf baskısını bir araya getiriyor. Türkiye Yazma Eserler Kurumu Başkanlığı (TÜYEK) tarafından düzenlenen \"Leyla vü Mecnun Mesnevileri\" yazma eser sergisi, Süleymaniye Yazma Eser Kütüphanesi'nde özel minyatür görselleriyle meraklılarının izlenimine sunuluyor. TÜYEK tarafından düzenlenen, Fatih Sultan Mehmet'ten Sultan 2. Abdülhamit'e Osmanlı sultanlarının koleksiyonlarında yer alan ve vakfettikleri Kur'an-ı Kerimlerden oluşan \"Sultanların Mushafları\" sergisi ise mayıs sonuna kadar Rami Kütüphanesi'nde ziyarete açık olacak. İstanbul Modern, Ömer Uluç'un sanatsal yolculuğunu mercek altına alan \"Ufuk Çizgisinden Öteye\" başlıklı sergiye ev sahipliği yapıyor. Sanatçının Türkiye'deki en geniş seçkilerinden birine yer veren sergi, 12 Aralık'a kadar görülebilecek. Fotoğraf sanatçısı İzzet Keribar'ın 1,5 milyona yakın kareyi içeren arşivinden bir seçkiye yer verdiği \"Renklerin Yolculuğu\" sergisi, 25 Mayıs'a kadar İstanbul Modern'de ziyaret edilebilecek. \"Sevgili Pinokyo\" sergisi Rami Kütüphanesi'nde, \"2. Tulipomania: Lale Çılgınlığı\" sergisi ise İstanbul Lale Müzesi'nde 30 Mayıs'a kadar ziyaret edilebilecek. Sanatçı Seyet Davoud'un daha önce hiçbir mecrada yayımlanmamış ve son dönem resimlerinden oluşan sergisi \"HAY-AT\", 12 Haziran'a kadar Zeytinburnu Kültür ve Sanat Merkezi'nde ziyarete açık olacak. İstanbul Modern, 10 Mayıs'ta \"Chiharu Shiota: Dünyalar Arasında\" sergisinin ikinci kamusal etkinliğine ev sahipliği yapacak.", "summary": "Bugün ve yarın İstanbul'da birçok etkinlik düzenlenecek. AKM Türk Telekom Opera Salonu'nda \"La Traviata\" operası sahnelenecek. Ayrıca Semaver Kumpanya, \"Cimri\" oyununu Maximum Uniq Hall'de sergileyecek. İstanbul Devlet Tiyatrosu'nun çeşitli sahnelerinde \"Lysistrata\" ve \"Bir Picasso\" gibi oyunlar yer alacak. 8-11 Mayıs'ta İstanbul'da farklı müzik konserleri ve sergiler de gerçekleştirilecek, bunlar arasında Yalın'ın konserleri ve \"Mekanın Gerçek Sahibi-Filistin'in Onurlu Direnişi\" sergisi öne çıkıyor."}
{"text": "Türkiye'nin AB nezdinde Daimi Temsilcisi Büyükelçi Kaymakcı'nın ev sahipliğindeki resepsiyona, sergide eserleri bulunan sanatçılar ve çok sayıda davetli katıldı. Büyükelçi Kaymakcı, yaptığı açılış konuşmada, serginin 9 Mayıs Avrupa Günü'nü kutlamak vesilesiyle organize edildiğini belirterek, \"Bu yıl Avrupa Günü'nü farklı bir şekilde kutlama fikrimiz vardı. Dedik ki, Avrupa'yı, Avrupa'nın ne olduğunu ve Avrupa'nın ne anlama geldiğini düşünelim.\" ifadesini kullandı. Avrupa'nın ne anlama geldiğini sanatçıların gözünden görmeyi amaçladıklarını anlatan Kaymakcı, \"Çünkü birçoğumuz AB ile ilişkili işlerde çalışıyoruz ve AB'nin sadece mevzuattan ibaret olduğunu düşünüyoruz. AB'nin politikalarla ilgili olduğunu düşünüyoruz. AB'nin bu sabah Avrupa Parlamentosu'nda takip ettiğim oylamalarla ilgili olduğunu düşünüyoruz.\" dedi. Kaymakcı sergide Belçikalı 8 sanatçının eserlerinin yer aldığını aktararak, eser sahipleri Melissa Pinon, Helene Picard, Stefan Tulepo, Herve Georges Ic, Caspar Pixel Square, Laurent Suchy, Stephane Arcas ve Yves Gobart'ı davetlilere takdim etti. Kaymakcı'nın konuşmasının ardından Belçikalı sanatçılar, davetlilere eserleri hakkında bilgi verdi. \"Avrupa'yı Düşünmek (Thinking Europe)\" isimli sergi, ay sonuna kadar Türkiye'nin AB nezdindeki Daimi Temsilciliği'nde ziyarete açık olacak.", "summary": "Türkiye'nin AB nezdindeki Daimi Temsilcisi Büyükelçi Kaymakcı'nın ev sahipliğinde düzenlenen \"Avrupa'yı Düşünmek\" sergisi, 9 Mayıs Avrupa Günü vesilesiyle açıldı. Sergide, Avrupa'nın anlamını sanatçılar aracılığıyla keşfetmeyi amaçlayan Büyükelçi Kaymakcı, Belçikalı 8 sanatçının eserlerini tanıttı. Sergi, ay sonuna kadar ziyarete açık olacak."}
{"text": "Denizli Büyükşehir Belediyesinin ev sahipliğinde, Karma Tasarım Atölyesi organizasyonu ile Pamukkale Kültür Merkezi'nde, \"Örüntü\" temasıyla sanatseverlerle buluşan bienalde, 85 sanatçı canlı cam gösterileri düzenliyor. Organizasyona Türkiye'nin yanı sıra Bulgaristan, Çekya, İtalya, İskoçya, Macaristan ve Mısır'dan sanatçılar katılıyor. Bienalin ilk gününde stantları gezen ziyaretçiler, sanatçıların cama şekil verdikleri performanslarını ilgiyle izledi. Bienal organizatörü Ömür Duruerk, birincisini 2011'de düzenledikleri bienalin sürdürülmesinin heyecan verici olduğunu söyledi. Bu yıl alanında uzman sanatçıların eserlerinin yakından görülebileceğini anlatan Duruerk, şunları kaydetti: \"Mısırlı dünyaca ünlü üfleme cam sanatçısı Sayed Waked, cam şişelerin içine gemi koyması ile ünlenen Japon sanatçı Ayako Tani'nin canlı cam gösterileri olacak. Cam adası olarak bilinen Venedik Murano'dan Aldo Boscolo rengarenk camlardan üfleme tekniği ile kadehler yapacak. Ayrıca cumartesi günü 30 sanatçının hazırladığı giyilebilir cam eserler defileyle beğeniye sunulacak.\" Canlı müzik eşliğinde cam defilesine de ev sahipliği yapacak 8. Uluslararası Denizli Cam Bienali, 11 Mayıs Pazar gününe kadar devam edecek.", "summary": "Denizli Büyükşehir Belediyesi'nin ev sahipliğinde düzenlenen 8. Uluslararası Denizli Cam Bienali, \"Örüntü\" temasıyla Pamukkale Kültür Merkezi'nde başladı. Türkiye ve dünya çapından 85 sanatçının katıldığı etkinlikte, cam sanatçıları canlı gösteriler yapıyor ve giyilebilir cam eserlerin defilesi düzenlenecek. Bienal, 11 Mayıs'a kadar sürecek."}
{"text": "Sinemada telif hakları konusunda kamuoyunu, sektörü ve bu alanda eğitim veren üniversitelerin öğrencilerini bilinçlendirmek amacıyla çeşitli faaliyetlerde bulunan Sinema ve Televizyon Eseri Sahipleri Meslek Birliği (SETEM), üniversite öğrencileriyle profesyonellere yönelik bir eğitim çalışması ve senaryo yarışması düzenliyor. İlki 2019 yılında düzenlenen \"Benim Eserim\" projesi kapsamında, sinemada asıl eser sahibi olarak tanımlanan yazar ve yönetmenlerin maddi ve manevi haklarına dikkati çekmek amacıyla bugüne dek birçok üniversitede \"Sinemada Telif Hakları\" başlıklı atölyeler ve bilgilendirme toplantıları gerçekleştirildi. Bu yılki temasıyla toplumda telif hakları konusunda farkındalık oluşturmayı hedefleyen yarışmada, ilk üçe giren eserlerin film çekimleri SETEM tarafından yapılacak. Ayrıca dereceye giren eser sahipleri sırasıyla 10 bin, 7 bin 500 ve 5 bin lira olmak üzere toplam 22 bin 500 liralık ödülün sahibi olacak. Adaylar yarışmaya 30 Haziran'a kadar başvuru yapabilecek. Yarışmayla ilgili ayrıntılı bilgi ve başvuru koşulları ise \"www.setem.org.tr\" adresinden edinilebilecek.", "summary": "SETEM, sinemada telif hakları konusunda farkındalık yaratmak amacıyla üniversite öğrencileri ve profesyonellere yönelik eğitim çalışması ve senaryo yarışması düzenliyor. Yarışmada dereceye girenler, SETEM tarafından desteklenen film çekimleriyle ödüllendirilecek ve toplamda 22.500 TL ödül verilecek. Başvurular 30 Haziran'a kadar yapılabilir."}
{"text": "Derginin Genel Yayın Yönetmeni Salih Keçeci, Cahide Palazzo'da düzenlenen törende yaptığı konuşmada, çok heyecanlı olduğunu dile getirerek, etkinliğin sponsorlarına teşekkür etti. Etkinlikte, sanat dalında \"Yaşam Boyu Onur Ödülleri\" Cihat Tamer ve Ayten Uncuoğlu'na, \"Sanata Evet Ödülü\" DG Art Gallery & Project'e, \"En Quality Dizi Ödülü\" ise \"LEYLA: Hayat… Aşk… Adalet...\" adlı yapıma takdim edildi. Gecede \"En Quality Kadın Oyuncu\" ödülü Gonca Vuslateri'ye, \"En Quality Erkek Oyuncu\" ödülü Erkan Petekkaya'ya, \"En Quality Kadın Sanatçı\" ödülü Elif Buse Doğan'a, \"En Quality Erkek Sanatçı\" ödülü Burçin Birben'e, \"En Quality Yönetmen\" ödülü Hilal Saral'a verildi. Medya dalında \"Meslek Onur Ödülü\"ne değer görülen Erşan Başbuğ'un ödülünü oğlu Kemal Başbuğ aldı. Kemal Başbuğ, babasının rahatsızlığı ve tedavi süreci nedeniyle ödülü kendisinin aldığını aktardı. \"En Quality Gündüz Kadın Kuşağı Programı\" ödülünü \"Gelinim Mutfakta\" (Kanal D), \"En Quality Haber Tartışma Programı\" ödülünü \"Orta Sayfa\" (NOW TV), \"En Quality Yarışma Programı\" ödülünü \"Kim Milyoner Olmak İster\" (atv), \"En Quality Haber Programı\" ödülünü \"Gün Ortası\" (EKOTÜRK TV), \"En Quality Magazin Programı\" ödülünü de \"Gazete Magazin\" (TV8) aldı. Yalçın Şahin'in \"Meslek Onur Ödülü\" aldığı İş Dünyası dalında ise Murat Aksu \"Yılın Spor Yöneticisi\" ödülüne layık görüldü. Etkinlik kapsamında 27 ödül takdim edildi. Son bir yılda yaşamını yitiren Ferdi Tayfur, Edip Akbayram, Şinasi Yurtsever, Volkan Konak, Osman Sınav ve Sırrı Süreyya Önder'in de anıldığı gecenin sonunda 16. yıl pastası kesildi. Ahmet Selçuk İlkan, Oktay Kaynarca ve Kubat'ın da katıldığı gecede, Cahide Show ekibi renkli ve eğlenceli dans gösterileri sundu.", "summary": "Cahide Palazzo'da düzenlenen törende, \"Yaşam Boyu Onur Ödülleri\" Cihat Tamer ve Ayten Uncuoğlu'na verildi. Ayrıca, birçok sanat ve medya ödülü sahiplerini buldu; \"En Quality Kadın Oyuncu\" ödülü Gonca Vuslateri'ye, \"En Quality Erkek Oyuncu\" ödülü Erkan Petekkaya'ya verildi. Etkinlikte 27 ödül takdim edilirken, yaşamını yitiren sanatçılar anıldı ve 16. yıl pastası kesildi."}
{"text": "Türkiye'de düğün salonları, kuaförler, mağazalar, restoranlar ve benzeri halka açık işletmelerde müzik yayını yapılması durumunda telif hakkı ödenmesi zorunluluğu getirildi. Türkiye Musiki Eseri Sahipleri Meslek Birliği (MESAM) Başkanı Recep Ergül, müzik eserlerinin yasal kullanımı ve sanatçıların haklarının korunması amacıyla hayata geçirilen düzenlemenin detaylarını AA muhabirine anlattı. Ergül, 1951'de kabul edilen 5846 sayılı Fikir ve Sanat Eserleri Kanunu'nun 74 yıldır yürürlükte olduğunu anımsatarak, 1986'da kurulan MESAM'ın kurulma amacının da 30 bin müzik eseri sahibinin telif hakkını savunmak ve kanunun verdiği yetkiyi kullanmak olduğunu söyledi. Müziğin ticari kullanıma açık olduğu her yerden MESAM'ın telif toplamak zorunda olduğunun altını çizen Ergül, \"İlgili yasayla Kültür ve Turizm Bakanlığına bağlıyız. Eser sahipleri Kültür ve Turizm Bakanlığına başvurup 'Yetkilendirdiğiniz MESAM haklarımızı korumuyor.' dediğinde, Bakanlık incelemesini başlatır ve MESAM'ı kapatır. MESAM'ın varlık sebebi, telif toplamak.\" dedi. Recep Ergül, düğün salonları, kafeler, restoranlar, kuaförler ve güzellik merkezlerinin kanun kapsamında yer alan ticari kullanımdan doğan telifi ödeyeceklerine dikkati çekerek, sözlerini şöyle sürdürdü: \"Bu durum kanunla 74 yıl önce güvence altına alınmış. Şu anda onlardan ekstra bir şey istemiyoruz. Yasa 1951'de kabul edildi ama 1986'ya kadar boş geçti. MESAM, 1986'da kuruldu ancak 2000'li yıllara kadar pek varlık gösteremedi. Yeni kurulmuş meslek birliği olarak önceliği radyo ve televizyonlara vermişti. Bizim önceliğimiz dijitaldi, onu çözdük. Radyo ve televizyonlarla ilgili eksik, aksayan şeyler vardı, o da çözüldü. Oteller konusunda Kültür ve Turizm Bakanımız Mehmet Nuri Ersoy, bunu özel genelgeyle zorunlu lisans kapsamına aldırdı. Sırayla gidiyor bu işler. Sırada da düğün salonları, kuaförler, güzellik merkezleri var.\" Özellikle düğün salonlarını yıllardır bilgilendirdiklerini ifade eden Ergül, \"Tespit yaptığımızda kamuoyuna 'baskın' olarak yansıyor. Konserlerde de öyle oluyor. Gelin ve damat ömürlerinde bir kere evlilik yapıyor. Polis ve noterle düğün salonuna gitsek çok sevimsiz olur. Bunun yerine yazışmalarla kendi haklarımızı hatırlatıyoruz. 'Yıllık ödeyeceğiniz rakam, metrekare başına şu kadardır.' diyoruz ama bunu görmezlikten geliyorlar. Kanunen dava açma hakkımız da var. 1 ile 5 yıl arasında hapis cezası öngörüyor kanun. Dolayısıyla ceza davası açtığımızda bu sefer gelip bizimle sözleşme imzalıyorlar.\" şeklinde konuştu. Ergül, muhatapların tepkilerinin genelde \"30 senedir neredeydiniz?\" şeklinde olduğunu aktararak, 4 senedir yoğun teşkilatlanma sürecinden geçtiklerini, bir anda sahaya inme kabiliyeti kazandıklarını ifade etti. MESAM'ın girişimiyle bütün meslek birliklerinin federasyon çatısı altında birleşerek protokol imzaladığının altını çizen Ergül, sözlerini şöyle sürdürdü: \"Bireysel kullanımdan telif doğmaz. Evde ya da aracınızda sizin dinlediğiniz hiçbir müzikten telif doğmaz ama ticari mevkiye konulduğunda, örneğin düğün salonlarının öznesi müziktir, onların hiç kaçarı yok. Berber dükkanında, kuaförde, güzellik merkezinde işletmenin öznesi müzik değil. Dolayısıyla düğün salonunun tarifesi farklıdır, öznesi müzik olmayan bir yerin tarifesi ayrıdır. Örneğin, bir berber günde 16 lira telif ödeyebilecekken bir düğün salonu 30-35 lira ödeyecek çünkü onun öznesi müzik. Müzik olmadan bir düğün olmaz.\" Ergül, telif ödemelerinden elde edilen gelirin Türkiye'nin milli ve manevi değerlerinin yaşayabilmesi için Neşet Ertaş, Aşık Mahsuni Şerif gibi sanatçıların hak sahiplerine ödendiğine işaret ederek, müzik çalınmadığını tespit ettikleri kuaför dükkanlarından ve güzellik merkezlerinden bir taleplerinin olmayacağını dile getirdi. MESAM'ın bu yolla elde ettiği geliri eserleri icra edilen kişilere vermek zorunda olduğuna vurgu yapan Ergül, şunları kaydetti: \"Biz toplu hak takibi yapan meslek birliği olarak Spotify'a, YouTube'a yetki verirken tüm buraları kapsayacak yetki vermiyoruz. Onlara bireysel kullanım izni veriyoruz, o bunu bir satışa konu ediyor. Oradan ve reklamdan para kazanıyor ama tüketici, kendi işletmesinde bu mecralar üzerinden müziğimizi çaldığında, o telif doğuruyor. Şimdi dijitalden, radyo ve televizyonlardan, canlı konserlerden ve yurt dışından zaten adrese teslim bir para geliyor. Yani çetelesi tutulmuş olarak geliyor. Örneğin, 'Yıldız Tilbe son 3 ayda şu kadar çalınmış, tahakkuk eden telif şudur.' diye otomatikman geliyor. Restoran, kafe, berber, güzellik merkezi, düğün salonu ve otel gibi umumi mahallerden liste gelmez fakat ona da yıllar öncesinde tüm dünya bir çözüm bulmuş. Bir puanlama sistemi var. Umumi mahallerden gelen bu para da o puanlama sistemine göre analoji yöntemle dağıtılır.\" Ergül, özellikle düğün salonlarından alınacak telif bedelinin işletmecilerle tüketiciyi tedirgin edecek derecede bir ücret olmadığına dikkati çekerek, müzik dünyasında popüler isimlerin kazandığı ücretlere bakarak yargıda bulunulmaması gerektiğini, MESAM'ın zor durumdaki sanatçılara destek olmayı sürdürmek istediğini sözlerine ekledi.", "summary": "Türkiye'de düğün salonları, kuaförler ve benzeri işletmelerde müzik yayını yapanlar, telif hakkı ödemek zorunda olacak. MESAM Başkanı Recep Ergül, teliflerin müzik eserlerinin yasal kullanımı için toplandığını belirtti ve bu ödemelerin, sanatçılara destek sağlamak amacıyla kullanıldığını vurguladı. Düğün salonları ve diğer ticari alanlar için telif bedellerinin belirli bir düzeyde olacağını ifade etti."}
{"text": "Yazma eserler ve tarihi görsel belgelerle hac yolculuğunun idari ve ilmi boyutuna ışık tutacak sergide, menzilnamelerden sürre defterlerine, hac risalelerinden mecmualara, minyatürlerden gravürlere asırlar boyunca oluşan yazılı ve görsel birikimin nadide örnekleri yer alacak. TÜYEK Başkanı Coşkun Yılmaz, sergiye ilişkin AA muhabirine yaptığı açıklamada, bu ay itibarıyla Müslümanların temel ibadetlerinden hac iklimine girildiğini belirterek, \"İslam'ın 5 temel şartından birisi hac ama hac, belli bir zaman diliminde ve belli mekanlarla mukayyet bir ibadet olduğu için sürekli hareketliliği gerektiren bir özelliğe sahip.\" dedi. Tarih boyunca İslam coğrafyasının yanı sıra dünyanın çok farklı bölgelerinden milyonlarca insanın bu ibadeti yapmak üzere Mekke'ye doğru yola çıktığını dile getiren Yılmaz, şunları kaydetti: \"Haccın bir yönüyle siyasi, iktisadi, içtimai, kültürel, edebi, bir yönüyle de sanatsal boyutları var. Hac yolculukları üzerinden bir literatür oluşmuş durumda yani menzilnameler, hac ibadetini anlatan mekanlar, hac hatıraları, hac esnasında oluşan ilmi eserler var. Olağanüstü bir hac hafızası veya hac yolculuklarının merkezinde yer aldığı bir ortak hafıza inşa edilmiş. Tabii bu büyük, tarihi bir hafıza. Hac esnasında yazılan Kur'an-ı Kerim'den, Kabe'ye bakarak yazılan bir eserden yolculuk hatıralarına, o güzergahların tanıtımına, anlatımına, hac eşyalarına varıncaya kadar çok zengin bir literatür ve malzeme oluşmuş durumda.\" Yılmaz, TÜYEK tarafından haccın hafızasını ortaya çıkaran bir sergi açılacağını vurgulayarak, \"Yazma eserlerde hac konusunu ele alan bir sergi düzenledik. Bu sergi gerçekten ihtiva ettiği eserler itibarıyla şimdiye kadar açılmayan bir sergi. Çeşitli hac ve sürre sergileri açıldı ama bunlar daha çok objeler üzerineydi. Burada ise serginin ana noktası ve güzergahı hac etrafında oluşturulan yolculuk olmak üzere, ilmi, edebi, kültürel, sanatsal eserlerin ve hatıraların yer aldığı büyük bir koleksiyon var. TÜYEK Başkanlığı olarak bu koleksiyonlardan seçmeler yaparak 9 Mayıs'ta Kültür ve Turizm Bakanımız Mehmet Nuri Ersoy'un katılımıyla hac sergisini açmış olacağız.\" diye konuştu. Coşkun Yılmaz, hac yolculuğunun önemine işaret ederek, şu bilgileri verdi: \"Hac, bir kişinin kendi ruh dünyasındaki arınma yolculuğu. Bir diğer yönüyle de o arınma mekanlarına varmak için uzun mesafelerin katedildiği bir yolculuk. Eskiden 3 ila 6 ay ya da 1 yıl süren hac yolculukları, ulemanın hac ziyaretleri var. Tasavvuf ehlinin, vatandaşların hac yolculukları var ve bu yolculuklarda 10, 20, 50 hatta 100 bin kişiye ulaşan kervanlar var. Bunu daha çok 'sürre alayları' ismi etrafında biliyoruz. İşte bu yolculuklarda oluşan hatıralar, literatür ve eserler, bizim 'Yol ve Yad' sergimizde sergilenecek. Gerçekten özgün bir sergi.\" Serginin İstanbul'da düzenlenmesinin de çok anlamlı olduğunu dile getiren Yılmaz, \"İstanbul, Osmanlı İmparatorluğu döneminde hac için bir ana güzergah. Fatih Sultan Mehmet'ten itibaren özellikle Kanuni Sultan Süleyman, Yavuz Sultan Selim ve sonrasında bir hilafet merkezi olması münasebetiyle de Müslümanların Mekke-i Mükerreme'ye ulaşma güzergahında en önemli bir hac merkezi. İstanbul, özellikle Uzak Doğu, Türkistan coğrafyası ve Balkanlar'dan gelen hacıların bir buluşma noktası.\" ifadelerini kullandı. TÜYEK Başkanı Yılmaz, serginin İstanbul'un bu tarihi konumuna bir gönderme yaptığının altını çizerek, sözlerini şöyle tamamladı: \"Sergi, tarihi hatıralar ikliminde bir hafıza yoklaması özelliği taşıyor. Biz 'Yol ve Yad' sergisiyle bir yönden mazi ile hac yolculukları üzerinden bir bağ kurmaya çalışırken, diğer yönüyle de bugünü anlamlı kılmaya ve geleceğe uzanmaya çalışıyoruz. Şimdi yavaş yavaş hac kafileleri yola çıkmaya başladı. Zamanlama olarak bu tarihi seçmemizin sebebi de hac mevsimine girmiş olmamız ve yolculukların yeni başlayacak olması. Tam bu yolculukların arifesinde, Rami Kütüphanesi'nde açılacak bu hac sergisinin çok anlamlı olduğunu düşünüyorum. Hacca gidenler mutlaka sergimizi görmeli. Hacca gidemeyenler ise kesinlikle görmeli.\"", "summary": "TÜYEK, hac yolculuğunun tarihsel ve kültürel boyutunu ele alan \"Yol ve Yad\" adlı sergiyi 9 Mayıs'ta açacak. Sergi, hac literatürü, menzilnameler ve tarihi eserlerle hac yolculuğunun izlerini, İstanbul'un tarihi rolünü vurgulayarak ziyaretçilerine sunacak."}
{"text": "Ömrünü Türk tiyatrosuna adayan usta edebiyatçı, 16 Mayıs 1915'te Meclis-i Mebusan'ın İstanbul milletvekillerinden hukukçu Ahmet Selahattin Bey ile Seza Hanım'ın oğlu olarak İstanbul'un Çemberlitaş semtinde dünyaya geldi. Babasını 5 yaşında kaybeden Taner, büyükbabası Matbaa-i Amire Müdürü İsmail Hamit Bey'in Saraçhanebaşı'ndaki konağında annesiyle yaşamaya başladı. Konakta büyükannesi, teyzesi ve 4 dayısıyla hayatına devam eden Taner, Türkçenin inceliklerini, aile terbiyesini ve çalışma disiplinini annesinden öğrendi. Küçük yaşlarda tiyatroya ilgi duyan Taner, bir açıklamasında, \"Hasan Efendi'yi, Naşit'i, Cemal Sahir'i, Darülbedayi'yi, dayımın sınıf arkadaşı Şadi Fikret'in oyunlarını o dönemde gördüm. İlk gördüğüm sinema, Saraçhanebaşı'ndaki Milli Sinema idi. Daha sonra Alemdar ve Ali Efendi sinemalarına giderdik.\" ifadelerini kullanmıştı. Okul tatillerinde deneyim kazanmak için gittiği Hamid Matbaası, yazarlık hayatı için de dönüm noktası olan Taner, bütün zamanını dedesinin matbaasında makine sesleri içinde geçirdi. Daha sonra ortaöğrenimi için Galatasaray Lisesine (Mekteb-i Sultani) giden Taner, 1935'te mezun oldu. Usta edebiyatçı ekonomi ve politika üzerine eğitim almak üzere 1935-1938'de devlet bursuyla Almanya'daki Heidelberg Üniversitesine gitti. Tüberküloz nedeniyle eğitimini yarıda bırakıp Türkiye'ye dönen Taner, 1938-1942'de Erenköy Sanatoryumunda tedavi gördü, bir taraftan da Ankara Radyosu için skeçler yazmaya başladı. Hikaye yazmaya ilgisini her fırsatta dile getiren usta kalem, TRT Arşiv'de yer alan bir açıklamasında, hikaye yazmanın inceliklerine ilişkin şunları söylemişti: \"Hikaye bir anlatı türüdür. Her anlatı türü gibi bir iletişim ihtiyacından doğmuştur. Hikaye yazmak, roman yazmaktan daha zevklidir. Çünkü roman yazdığınızda siz, kahramanlarınızın esirisiniz. Gece, gündüz, bilinciniz, bilinçaltınız, uykunuz... Ertesi sabah yine bir kahramanınızın bıraktığı yerden alıyorsunuz, öbür kahramanınızın nerede ne yapacağını düşünüyorsunuz. Hikayede böyle bir işkence yok. Hikayede, hoşunuza giden bir konu, bir kişi, bir olay, herhangi bir hadise, sizi iter, 'Şunun hikayesi yazılabilir.' diye. Bazen bir hikaye başlığı bile sizi itebilir. Sizi iten bir şey olduğu için hevesle daktilonuzun ya da kağıt kaleminizin başına oturursunuz. Başlarsınız yazmaya. Yazdığınız o hikayenin kahramanı ya da kahramanları ile özdeşleşirsiniz. Fakat bu özdeşleşme, romandaki gibi uzun sürmeyecektir. Yani bunlarla küçük bir seyahate çıkmış gibisiniz. Bıktırıcı bir seyahat değil. Biraz sonra sizi bırakacaklar. Onun için nostaljik bir sevgi duyarsınız onlara. Bırakmak istemezsiniz. Elinizden kaçacak her şey gibi çok daha kıymetli bulursunuz onları ve başlarsınız yazmaya. Yazarken de o hikayenin atmosferi ne ise ona karışırsınız yani onunla özdeşleşirsiniz.\" Lisedeyken Fransızca edebiyatı öğretmeni Mösyö Dard'ın tavsiyesiyle kaleme aldığı skeçlerle edebiyat dünyasına adım atan Taner'in \"Töhmet\" adlı öyküsü, 1946'da \"Haldun Yağcıoğlu\" takma ismiyle Yedigün dergisinde yayımlandı. Öykü, oyun, skeç, kabare, senaryo ve hiciv türlerinde eserlere de imza atan usta edebiyatçının yazıları, Ülkü, Yücel, Varlık, Küçük ve Yeni İnsan dergilerinde de okuyucuyla buluştu. Politik öykülerden oluşan \"Yaşasın Demokrasi\" kitabı 1949'da yayımlanan Taner, 1950'de İstanbul Üniversitesi Edebiyat Fakültesi Alman Dili ve Edebiyatı Bölümünü bitirdi ve sanat tarihi kürsüsünde asistan olarak görev aldı. Usta yazar, ilk evliliğini 1954’te yaptı ve Oyun dergisini çıkardı. \"Şişhane'ye Yağmur Yağıyordu\" kitabında yer alan aynı adlı hikayesi New York Herald Tribune gazetesinin 1953'teki uluslararası yarışmasında birinci olan Taner, 1956'da Varlık dergisince \"Yılın En Beğenilen Öykücüsü\" seçildi. Taner'in 1954'te yayımlanan \"On İkiye Bir Var\" kitabı 1955'te verilmeye başlanan Sait Faik Hikaye Armağanı'nı alan ilk eser olurken, aynı adlı öyküsü, İsviçre Atlantis Yayınevinin düzenlediği \"Zaman Üstüne Öyküler\" yarışmasında ödül aldı. Unutulmaz edebiyatçı, 1955-1957'de Viyana Üniversitesinde Prof. Heinz Kindermann'ın yanında ve Max Reinhardt Tiyatro Akademisinde felsefe ve tiyatro eğitimi gördü. Yeşilçam için senaryolar kaleme alan Taner, Viyana'da bulunduğu, klasik ve epik tiyatroyla da ilgilendiği yıllarda 700'den fazla oyun seyretti. İstanbul Üniversitesinde 1957'de tiyatro tarihi ve dramaturgi dersleri veren Taner, aynı zamanda Tercüman gazetesinde \"Devekuşuna Mektuplar\" adı altında köşe yazıları kaleme aldı. Haldun Taner, Türkiye’de epik tiyatronun ilk örneği sayılan \"Keşanlı Ali Destanı\" ile dünyaya açıldı. Haldun Taner Tiyatrosu ekolü oluşturan yazarın, 1955'te yazdığı \"Tuş\" öyküsüyle \"Keşanlı Ali Destanı\" oyunu filme uyarlandı. İstanbul Üniversitesinde 1957'de tiyatro tarihi ve dramaturgi dersleri veren Taner, İktisat Fakültesinde 1 Mart 1960'ta okutman olarak çalışmaya başladı, darbe nedeniyle görevi bırakmak zorunda kaldı. Fransız Filolojisi Kürsüsünde 1962'den 1976'ya kadar öğretim görevlisi olarak görev yapan yazar, 1968'de kuruculuğunu üstlendiği Language and Culture Center Özel Tiyatro Okulunda (LCC) öğrenciler yetiştirdi. Haldun Taner, 1960'tan itibaren tiyatro çalışmalarına yoğunlaştı. Güncel olayları konu alan eleştirel oyunları sunmak için kabare tiyatrosunun kuruluşuna öncülük eden Taner, Ahmet Gülhan, Zeki Alasya ve Metin Akpınar ile 1967'de İstanbul'da Devekuşu Kabare Tiyatrosunu kurdu. Unutulmaz sanatçı Münir Özkul ile 1969'da Bizim Tiyatro, Ahmet Gülhan ile 1978'de Tef Tiyatro Grubunu kuran Taner, oyunlarında meddah geleneği ve tuluat tiyatrosunun özelliklerinden yararlandı. Tiyatrodaki ilk eserlerinde dramatik türün başarılı örneklerini veren yazarın kaleme aldığı \"Keşanlı Ali Destanı\" oyunu yurt dışında da sahnelendi. \"Sancho'nun Sabah Yürüyüşü\" kitabı Bordighera Uluslararası Mizah Festivali'nde öykü ödülünü kazanan Taner'in \"Sersem Kocanın Kurnaz Karısı\" oyunu ise 1972'de Türk Dil Kurumu Tiyatro Ödülü'nün sahibi oldu. Öykülerinde genellikle insan ve insani değerler, doğa, yaşam, zaman, psikolojik durumlar, seçme yetisi, seçicilik özelliği ve anormallik gibi başlıklara yer veren Taner, olayı ön planda tutan klasik örgülü hikayeler yazdı. Entrikalı, sürprizli ve güldürücü durumlara eserlerinde yer ayıran yazar, Birleşmiş Milletler UNESCO kültür komisyonlarında da görev yaptı. Haldun Taner, 7 Mayıs 1986'da kaldırıldığı Haydarpaşa Göğüs Hastanesinde hayatını kaybetti ve Küplüce Mezarlığı'na defnedildi. Milliyet gazetesi tarafından 1987'den bu yana \"Haldun Taner Öykü Ödülü\" düzenlenirken, yazarın adı 1988'de İstanbul Büyükşehir Belediyesi Şehir Tiyatrosunun Kadıköy Sahnesi ile Caddebostan'da bir sokağa verildi. Tiyatro oyunları: \"Keşanlı Ali Destanı\" (1964), \"Gözlerimi Kaparım Vazifemi Yaparım\", \"Sersem Kocanın Kurnaz Karısı\", \"Vatan Kurtaran Şaban\", \"Eşeğin Gölgesi\", \"Ayışığında Şamata\", \"Dışardakiler\", \"Zilli Zarife\", \"Dev Aynası\", \"Huzur Çıkmazı\", \"Fazilet Eczanesi\", \"Bir Kadın Geliyor\", \"Ve Değirmen Dönerdi\" Kitapları: \"Yaşasın Demokrasi\" (1949), \"Tuş\" (1951), \"Şişhane’ye Yağmur Yağıyordu\" (1954), \"Ayışığında Çalışkur\" (1954), \"On İkiye Bir Var\" (1954), \"Sancho’nun Sabah Yürüyüşü\" (1969), \"Konçinalar\", \"Kızıl Saçlı Amazon\", \"Devekuşuna Mektuplar\", \"Berlin Mektupları\", \"Yaldızlı Palyaço\", \"Kutu Kutu İçinde\", \"Çok Güzelsin Gitme Dur\"", "summary": "Haldun Taner, Türk tiyatrosunun önemli isimlerinden biri olarak, özellikle \"Keşanlı Ali Destanı\" ile tanınmıştır. 1915'te İstanbul'da doğan Taner, yazarlık ve tiyatroculuk kariyerinde pek çok önemli esere imza atmış, kabare tiyatrosuna öncülük etmiştir. 1986'da hayatını kaybeden Taner, eserleriyle hem Türk edebiyatını hem de tiyatrosunu etkilemiş, adına ödüller düzenlenmiştir."}
{"text": "Haşim İşcan Kültür Merkezi'ndeki programda konuşan DOB Genel Müdürü ve Genel Sanat Yönetmeni Tan Sağtürk, yalnızca bir temsile değil, bir hayalin vücut bulmuş haline tanıklık ettiklerini söyledi. Geçen yıl İzmir'de ilk kez gerçekleşen gecenin bu yıl Antalya'da sanatseverlerle buluştuğunu belirten Sağtürk, \"Her yıl bir başka sahnede yükselen bu heyecan, genç sanatçılarımızın iz bırakan adımlarıyla büyümeye devam ediyor. Bu gece sahnede yalnızca dans yok. Bu gece cesaret, yenilik, ifade gücü ve yaratıcı vizyon var. Genç koreograflarımız, geleneği incelikle gözetirken, kendi sesleri olmaktan çekinmeyen birer sanat yolcusudur. Her bir koreografi, bir arayışın, bir sezginin, bir iç dünyanın dışa açılan penceresidir. Bizler bu yolculuğun ilk adımlarına tanıklık etmekten, onlara sahneler açmaktan, umutlarına eşlik etmekten büyük gurur duyuyoruz çünkü inanıyoruz ki sanatın yarını işte tam burada, bu sahnede, bu adımlarda, bu yüreklerde filizleniyor.\" diye konuştu. Gecede, Devlet Opera ve Balesinin altı farklı müdürlüğünden seçilen 12 genç koreograf, kendi imzalarını taşıyan kısa koreografi eserleriyle sahneye çıktı. Ankara DOB'dan koreografisi İlke Sayıner'e, müziği Oğulcan Sümer'e ait \"Her\", İzmir DOB'dan koreografisi Şuayip Efe Uzun'a, müziği yapay zeka tarafından hazırlanan \"Dream\", İzmir DOB'dan koreografisi Bilgehan Gültekin'e ait \"Creatron\", koreografisi Özge Güven'e, müziği Efecan Kalaycı'ya ait \"In Light\" ve koreografisi Oben Yıldırım'a, müziği Özgür Can Alkan'a ait \"Sisu\" eserleri sahnelendi. Antalya DOB'dan koreografisi Milina Fidan Özbek'e, müziği Cenk Türkay Şahinalp ve J.S. Bach'a ait \"Dedikoduss\", koreografisi Yağızhan Danış'a, müziği Cenk Türkay Şahinalp ve Margarita Shikhova'ya ait \"Eşik\" ve koreografisi Başak Özbek ve Burak Özbek'e, müziği Barış Şenyuva'ya ait \"Loop\", İstanbul DOB'dan koreografisi Ayşe Aras'a, müziği Özcan Yılmaz'a ait \"Alarga\", koreografisi Nisa Deniz Ekmekçi'ye, müziği Cem Esen'e ait \"Beni Düşünme\", Samsun DOB'dan koreografisi Rüya Özvar'a, müziği Çağaç Arın Öztornacı'ya ait \"Twin Flame Prophecy (İkiz Alev Kehaneti), Mersin DOB'dan koreografisi Erğani Mahmut Akyol'a, müziği Ernest Bloch'a ait \"Dua\" eserleri sanatseverlerin beğenisine sunuldu.", "summary": "Devlet Opera ve Balesi'nin düzenlediği gecede, genç koreograflar kendi imzalarını taşıyan eserlerle sahneye çıktı. Antalya'da gerçekleşen etkinlikte, cesaret, yenilik ve yaratıcı vizyonu öne çıkaran 12 koreografın eserleri sanatseverlerle buluştu."}
{"text": "TRT'den yapılan açıklamaya göre, iki yılda 40'tan fazla orijinal yapıma imza atan platform, 7 Mayıs 2023'te yayın hayatına başladı. tabii, orijinal yapımların yanı sıra TRT dizileri, canlı yayınlar, spor karşılaşmaları, filmler, belgeseller ve çocuklara özel içerikleri izleyicilerin beğenisine sunuyor. Kurumun 60 yılı aşkın yayıncılık tecrübesini dijital çağa taşıyan platform, ailece izlenebilecek ve ortak değerlere seslenen içerikleriyle Türkiye'nin hikaye anlatımındaki gücünü yansıtmayı hedefliyor. TRT Genel Müdürü Mehmet Zahid Sobacı, sosyal medya hesabındaki paylaşımında, \"Uluslararası dijital platformumuz tabii 2 yaşında! Dijital bağımsızlığımızın simgesi tabii, 2 yıl içinde onlarca ülkede erişilebilen, 5 farklı dilde içerikler sunan ve izleyici kitlesini istikrarlı şekilde büyüten küresel bir marka haline geldi. Nice başarılı yıllara...\" ifadelerini kullandı. Yerli altyapıya sahip tabii, Türkiye'nin yanı sıra uluslararası alanda da güçlü etki yarattı. İlk yurt dışı lansmanını MENA Bölgesi'nde (Orta Doğu ve Kuzey Afrika) gerçekleştiren platformun sosyal medyada Türkçe hesaplarında 7,6 milyon, farklı dillerdeki hesaplarında ise 33 milyonu aşkın takipçisi bulunuyor. UEFA Şampiyonlar Ligi, Avrupa Ligi, Konferans Ligi ve Süper Kupa gibi prestijli spor etkinliklerini de izleyiciyle buluşturan platform, tabii TV, tabii Spor ve tabii Çocuk kanallarıyla her yaşa uygun içerikler sunuyor. Aksiyondan komediye, bilim kurgudan polisiyeye, geniş yelpazede yüksek prodüksiyon kalitesine sahip orijinal içerikleriyle öne çıkan tabii'de \"Gassal\", \"Mevlana Celaleddin-i Rumi\", \"Hay Sultan\", \"Küçük Dahi İbn-i Sina\", \"Yeşil Deniz Milenyum\", \"Çırak\", \"Modern Doğu Masalları\", \"Derin Mor\", \"Kuzgun: Dipsiz Karanlık\", \"Üniversdeli\", \"Organizasyon Bizim İşimiz\" ve \"Yankı: Görünmez El\" gibi yapımlar geniş kitlelere ulaştı. Cansu Dere ve İbrahim Çelikkol'un başrollerini paylaştığı \"1001 Gece Masalları\", Mustafa Kutlu'nun sevilen eserinden uyarlanan \"Rüzgarlı Pazar\", sinema tarihinin önemli isimlerinden Ayşe Şasa'nın hayatını anlatan \"Ayşe: Bir Ruh Macerası\", bir haber ajansında geçen eğlenceli olayları konu alan \"Muhabir\", Osman Hamdi Bey'in \"Yeşil Cami Önü\" tablosunun çalınmasıyla başlayan olayları anlatan \"P.A.Y.\", savaş nedeniyle ülkesini terk etmek zorunda kalan bir ailenin hikayesini işleyen distopik drama \"Asylum\" ve Milli Savunma Bakanlığı ortaklığıyla gerçekleştirilen \"Siyah Bere\" adlı yeni orijinal diziler de yakında tabii ekranlarında yayınlanacak.", "summary": "TRT'nin dijital platformu \"tabii\", 2 yılda 40'tan fazla orijinal yapım sunarak büyük bir izleyici kitlesine ulaştı. MENA bölgesinde ilk yurt dışı lansmanını yapan platform, spor etkinlikleri, diziler ve çocuklara yönelik içerikleriyle dikkat çekiyor."}
{"text": "Kültür ve Turizm Bakanlığı Devlet Tiyatroları Genel Müdürlüğü ile Türkiye Cumhuriyeti Devlet Demiryolları (TCDD) ve TCDD Taşımacılık AŞ işbirliğiyle gerçekleştirilen proje kapsamında, \"Masal Treni\" adlı tiyatro oyunu sahnelendi. Öğrenciler, raylar üzerindeki sahnede tiyatro izlemenin heyecanını yaşadı. Ücretsiz sahnelenen oyunu, 500'den fazla öğrencinin yanı sıra İl Kültür ve Turizm Müdürü Zekeriya Ünal, İl Milli Eğitim Müdürlüğü Temel Eğitim Hizmetleri Şube Müdürü Mustafa Topuz, protokol üyeleri, öğretmenler ve vatandaşlar izledi.", "summary": "Kültür ve Turizm Bakanlığı ile TCDD işbirliğiyle sahnelenen \"Masal Treni\" tiyatro oyunu, 500'den fazla öğrenci ve protokol üyelerinin katılımıyla ücretsiz olarak izleyicilere sunuldu. Öğrenciler, raylar üzerinde tiyatro izleme heyecanı yaşadı."}
{"text": "Nino Rota'nın ölümsüz film müzikleri, dev ekran gösterimiyle eş zamanlı olarak 65 kişilik İstanbul Film Orkestrası tarafından icra edilecek. Piu Entertainment organizasyonuyla gerçekleştirilecek etkinlik, 14 Eylül'de Harbiye Cemil Topuzlu Açıkhava Tiyatrosu'nda, 16 Eylül'de ATO Congresium Ankara'da ve 18 Eylül'de İzmir Kültürpark Açıkhava Tiyatrosu'nda sanatseverlerin beğenisine sunulacak. Paramount Pictures tarafından 1972'de yayınlanan film, Corleone ailesinin 1945-1955 yıllarındaki hikayesini ve diğer New York mafya aileleriyle rekabetini ele alıyor. Marlon Brando'nun canlandırdığı başkarakterin, gücü en küçük oğlu Al Pacino'ya devretmesini konu edinen filmde ayrıca James Caan, John Cazale, Robert Duvall ve Diane Keaton rol aldı. Filmin hafızalara kazınan müziklerini besteleyen İtalyan besteci Nino Rota, sadece film müzikleriyle değil, opera ve senfonik eserleriyle de tanınıyor. Federico Fellini gibi önemli yönetmenlerle uzun süreli işbirlikleri yapan Rota, \"The Godfather Part II\" filmindeki besteleriyle 1975'te \"En İyi Film Müziği\" dalında Oscar kazandı. Etkinliğin biletlerine Biletinial, Biletix, Bubilet ve Passo platformlarından ulaşılabilir.", "summary": "Nino Rota'nın unutulmaz film müzikleri, 65 kişilik İstanbul Film Orkestrası tarafından 14 Eylül'de İstanbul, 16 Eylül'de Ankara ve 18 Eylül'de İzmir'de dev ekran gösterimiyle seslendirilecek. Etkinlik, Nino Rota'nın \"The Godfather\" gibi efsanevi eserlerinin müziklerine hayat verecek."}
{"text": "DasDas'tan yapılan açıklamaya göre, Türkiye ve Avrupa'nın birçok şehrinde 8 yıldır sahnelenen oyun, 10 Haziran'da son kez Harbiye Cemil Topuzlu Açıkhava Tiyatrosu'nda sahnelenecek. Vasıf Öngören imzası taşıyan, DasDas prodüksiyonu \"Zengin Mutfağı\"nın oyuncu kadrosunda Şener Şen'in yanı sıra Gizem Ergün, Onay Kaya, Uğur Arda Başkan ve Kutay Sandıkçı yer alıyor. Cumhuriyet tarihinde görülmüş en büyük işçi hareketi olan 15-16 Haziran 1970 olaylarının zengin bir ailenin mutfağına yansımasını konu alan oyunun yönetmenliğini Şener Şen ve Doğu Yaşar Akal üstleniyor.", "summary": "Vasıf Öngören'in \"Zengin Mutfağı\" adlı oyunu, 10 Haziran'da Harbiye Cemil Topuzlu Açıkhava Tiyatrosu'nda son kez sahnelenecek. Oyunun kadrosunda Şener Şen, Gizem Ergün, Onay Kaya, Uğur Arda Başkan ve Kutay Sandıkçı yer alıyor."}
{"text": "Tahran'daki İmam Humeyni Büyük Musalla Camisi'nde kurulan fuar alanında bu yıl \"İran İçin Okuyalım\" sloganıyla\" 36'ncısı düzenlenen etkinliğin açılışına Meclis Başkanı Muhammed Bakır Kalibaf ile İslami İrşad ve Kültür Bakanı Abbas Salihi katıldı. Türkiye'nin Tahran Büyükelçisi Hicabi Kırlangıç, Kültür ve Turizm Bakanlığı standının açılışını gerçekleştirdi. Büyükelçi Kırlangıç, açılışta AA muhabirine yaptığı açıklamada, \"Biz Türkiye olarak çok uzun yıllardır bu yerleşkede fuara katılıyoruz. Daha önce başkan fuar alanında Türkiye güçlü bir şekilde temsil ediliyordu. Bu sene daha da güzel bir hazırlık yapıldığını görüyorum. Katkıları nedeniyle Kültür ve Turizm Bakanlığımıza ve Yunus Emre Enstitümüze teşekkür ediyorum.\" dedi. Türkiye'den birçok yazar ve yayınevi temsilcilerinin fuara katıldığını ve kendileriyle görüştüklerini belirten Kırlangıç, \"Bugün gördüğüm kadarıyla standımızda zengin bir kitap çeşitliliği var. Çocuk kitapları ve çocuk edebiyatı ile ilgili de önemli bir katılım olduğunu görüyoruz. Bu faaliyetin ve bizim burada bulunmamızın Türkiye ile İran arasındaki kültürel ilişkileri daha da geliştirmemize katkı sağlayacağını umuyorum. Bu faaliyetler, iki milletin ortak kültürel mirasının tanıtılmasına ve Türkiye'nin kültürel birikiminin İran'da daha fazla bilinmesine katkı sunacaktır.\" ifadelerini kullandı. Bu yıl Türkiye-İran Ortak Kültür Yılı olduğunu hatırlatan Büyükelçi Kırlangıç, bu vesileyle de iki ülke arasında ortak kültürel faaliyetler planlandığını belirtti. Fuara katılan Kültür ve Turizm Bakanlığı, Kütüphane ve Yayımlar Genel Müdür Yardımcısı Abdussamed Taş da bu yıl Tahran Kitap Fuarı'nda Türkiye'den binin üzerinde eserle ve 8 adet stantla katıldıklarını belirtti. Fuarın bölgedeki en önemli etkinliklerinden biri olduğunu belirten Taş, \"İran ile kültürel bağlarımız çok derin ve gönül coğrafyası diye nitelendirdiğimiz coğrafyamıza hitap ediyor. Bu bağlamda bu etkinliği önemsiyoruz.\" dedi. Türk edebiyatına ait eserlerin dünya çapında yaygınlaşmasını sağlamak için Kültür ve Turizm Bakanlığı tarafından yürütülen \"TEDA Projesi\"nin önemine değinen Taş, \"Bu yıl TEDA kapsamında 4234 eser 96 farklı dile çevrildi. Bu muazzam bir başarıdır. Bu projeden yararlanan ülkeler sıralamasına baktığımız zaman İran önemli bir sırada. Proje kapsamında desteklediğimiz İranlı yayınevlerinin sayısı da çok ciddi sayılara ulaşmış durumda.\" diye konuştu. Taş, TEDA Projesi kapsamında hem klasik hem de çağdaş Türk edebiyatının yayılması için İranlı yayıncılara destek verdiklerini söyleyen Taş, \"Bütün bu faaliyetler, hem komşu hem de yakın tarihte iyi ilişkilere sahip Türkiye ile İran'ın yakınlaşmasına katkı sağlayacağını düşünüyoruz.\" ifadelerini kullandı. Birçok ülkeden yaklaşık 100 yabancı yayıncının da olduğu ve toplam 2 bin 800 yayınevinin katıldığı Uluslararası Tahran Kitap Fuarı, 17 Mayıs'a kadar ziyaretçilerini ağırlamaya devam edecek.", "summary": "Tahran'daki 36. Uluslararası Tahran Kitap Fuarı'nda Türkiye, Kültür ve Turizm Bakanlığı standıyla yer aldı. Türkiye'nin Tahran Büyükelçisi Hicabi Kırlangıç, etkinliğe katılarak iki ülke arasındaki kültürel bağları güçlendirecek faaliyetlerin önemine vurgu yaptı. Fuar, 17 Mayıs'a kadar devam edecek."}
{"text": "Kırsal Işıklar Mahallesi'ndeki şenlikte, Yörük kültürünün bir parçası olan 200 yıllık \"deve oyunu\" için gençler, kılığına girdikleri temsili deveyle \"ölü numarası\" yaparak tekrar canlanması için bahşiş topladı. \"Çoramık\" adı verilen deve çobanlarından oluşan ekip, katılımcılara eğlenceli anlar yaşattı. Gün boyu süren şenliklerde ayrıca kule oyunları, mendil kapmaca, çuval yarışı ve halat çekme gibi geleneksel oyunlar da oynandı. Şenlikte, kadınlar vatandaşlara imece usulü yaptıkları gözlemelerden ikram etti. Etkinliğe Kaymakam Didem Dinç Özay, Belediye Başkanı Serkan Sak, belediye başkan yardımcıları, meclis üyeleri, daire amirleri ile çevre ilçe ve illerden çok sayıda kişi katıldı.", "summary": "Kırsal Işıklar Mahallesi'nde düzenlenen şenlikte, Yörük kültürünün önemli bir parçası olan 200 yıllık deve oyunu sergilendi. Etkinlikte geleneksel oyunlar, gözleme ikramları ve eğlenceli anlar yaşandı. Şenliğe yerel yöneticiler ve çevre il ve ilçelerden katılım oldu."}
{"text": "Şirketten yapılan açıklamaya göre, Türk Telekom, 5G teknolojisini hayatın her alanına aktarmayı sürdürüyor. Ana destekçisi olduğu AKM'de sanatseverlere sunduğu yeni teknolojilerle eşsiz deneyimler yaşatan Türk Telekom, Cumhurbaşkanlığı Külliyesi'ni AKM'ye 5G teknolojisi ile bağladı. Cumhurbaşkanlığı Çocuk Orkestrası ve Korosu'nun konseri, Cumhurbaşkanlığı Külliyesi'nde ilk defa kullanılan 5G teknolojisi ile AKM'den canlı olarak deneyimlendi. AKM'de yer alan Türk Telekom Lounge alanında bulunan davetliler, yayını 4K video kalitesinde ve 360 derece görüş açısı sağlayan sanal gerçeklik (VR) gözlüğüyle izleme fırsatı buldu. Açıklamada görüşlerine yer verilen Türk Telekom CEO'su Ümit Önal, Türkiye'nin 5G'ye en hazır operatörü olarak bu teknolojinin sunduğu imkanları farklı alanlara taşımaya devam ettiklerini kaydetti. Önal, Ulaştırma ve Altyapı Bakanlığı öncülüğünde yürütülen 5G çalışmaları kapsamında birçok uygulamayı hayata geçirdiklerini aktararak, \"Tarımdan spora, sağlıktan sanata kadar her alanda teknolojiyi ülkemizin dijital geleceği için kullanıyoruz. En yeni teknolojileri geliştirirken geleceğin bağlantı teknolojilerini kullanarak sektörlerin dijital dönüşümünü hızlandırıyor ve bu dönüşüme öncülük ediyoruz.\" değerlendirmelerini yaptı. 5G altyapısıyla desteklenen konser yayınının Türk Telekom'un teknoloji birikimini yansıttığını belirten Önal, şu ifadeleri kullandı: \"Ana destekçisi olduğumuz AKM'de yer alan Türk Telekom Lounge alanında kurulan 5G deneyim alanı ile davetliler, Cumhurbaşkanlığı Külliyesi'nde konser veren ve ana destekçisi olduğumuz Cumhurbaşkanlığı Çocuk Orkestrası ve Korosu'nu canlı takip etti. Türk Telekom'un 5G gücü ile takip edilen konser yayını, 4K kalitesinde ve 360 derece görüş açısı eşliğinde yapıldı. Türk Telekom olarak Cumhurbaşkanlığı Külliyesi'ndeki ilk 5G deneyimini sunmanın mutluluğunu yaşarken geleceğin teknolojilerinin geliştirilmesindeki öncü rolümüzü bir kez daha gözler önüne serdik. Türkiye'nin dijitalleşmesindeki öncü rolümüzü sürdürüyor, kullanıcılarımızın 5G'yi deneyimleyebileceği yeni alanlar oluşturmaya devam ediyoruz.\" Cumhurbaşkanlığı tarafından, Türk Telekom'un ana desteğiyle hayata geçirilen \"Türkiye Yüzyılının ilk orkestra ve korosu\" olarak tanıtılan Cumhurbaşkanlığı Çocuk Orkestrası ve Korosu, 23 Nisan Ulusal Egemenlik ve Çocuk Bayramı'nda ilk konserini Cumhurbaşkanlığı Külliyesi'nde verdi. Cumhurbaşkanı Recep Tayyip Erdoğan ve eşi Emine Erdoğan'ın ev sahipliğinde düzenlenen gecenin açılış konuşmasını Cumhurbaşkanı Başdanışmanı Fecir Alptekin yaptı. Alptekin, orkestra ve koronun kuruluş süreciyle eğitim programlarına dair bilgi verdi. Orkestra şefliğini Prof. Burak Tüzün'ün, koro şefliğini ise Hülya Kazan'ın üstlendiği toplulukta, 8-13 yaş grubundaki çocuklar ilgi ve yeteneklerine göre eğitim aldı. Cumhurbaşkanlığı koordinasyonunda Aile ve Sosyal Hizmetler Bakanlığı, Gençlik ve Spor Bakanlığı, Kültür ve Turizm Bakanlığı, Milli Eğitim Bakanlığı, Ankara Müzik ve Güzel Sanatlar Üniversitesi, Hacettepe Üniversitesi Ankara Devlet Konservatuvarı işbirliğiyle kurulan orkestra ve koro, geleceğin sanatçılarına ilham vermeyi amaçlıyor. Cumhurbaşkanlığı Çocuk Orkestrası ve Korosu'nun ilk konseri anısına sınırlı sayıda özel bir plak serisi hazırlandı. Türkiye Büyük Millet Meclisinin açılışının 105'inci yıl dönümüne ithafen yalnızca 105 adet basılan plak serisinin ilk nüshası, konserin ardından Türk Telekom CEO'su Ümit Önal tarafından Cumhurbaşkanı Recep Tayyip Erdoğan'a takdim edildi.", "summary": "Türk Telekom, 5G teknolojisiyle Cumhurbaşkanlığı Külliyesi'ndeki konseri AKM'ye canlı olarak aktardı. Konserde, 5G ile yüksek kaliteli ve sanal gerçeklik gözlüğüyle 360 derece izleme deneyimi sunuldu. Türk Telekom, dijital geleceğe katkı sağlamak için teknolojiyi farklı alanlarda kullanmaya devam ediyor."}
{"text": "Hastalık Önleme ve Kontrol Merkezinden (CDC) yapılan açıklamada, \"CH.1.1\" olarak da adlandırılan varyanta Çin'de ilk kez Kasım 2022'de Tiencin şehrine Tayland'dan gelen bir yolcuda rastlandığı belirtildi. Çin anakarasından şimdiye dek 15 şehir ve bölgede 24 Orthrus vakasının tespit edildiği bilgisinin paylaşıldığı açıklamada, vakaların tamamının yurt dışı kaynaklı olduğu ve henüz topluluk içi yayılmaya rastlanmadığı kaydedildi. Açıklamada, alt varyantın mevcut mutasyonlara göre daha bulaşıcı ve bağışıklık direncinin daha fazla olmasına rağmen, Çin'de son salgın dalgasının nüfusun antikor düzeyini yükselttiği hatırlatılarak, \"Önceki enfeksiyonun sağladığı bağışıklığın çapraz koruma etkisini zayıflatsa da kısa vadede yeni bir büyük çaplı salgın beklemiyoruz.\" değerlendirmesi yapıldı. Çin'de halen Omicron'un BA.5.2 ve BF.7 alt varyantlarının hakim olduğu ve bunlar dışında yeni bir varyantın yükseliş eğiliminin gözlenmediği aktarılarak, risk grubundaki ve aşılanmamış kişilerin bağışıklık korumasını güçlendirmesi gerektiği vurgulandı. Yunan mitolojisinde Herakles'in öldürdüğü iki başlı köpeğin adını taşıyan Orthrus alt varyantı, ilk kez Temmuz 2022'de Hindistan'da ortaya çıkmıştı. Uluslararası virüs genom veri tabanı GIDAID'e göre, bugüne dek 67 ülkede yayılan alt varyantın, küresel vakaların yüzde 6'sına sebep olduğu tahmin ediliyor. İngiltere'de hızla yayılan varyant ülkedeki vakaların yüzde 25'ini oluştururken ABD'de hakim varyantlar arasında beşinci sırada yer alıyor. Virüste \"L452R\" adlı verilen bir mutasyonun yarattığı Orthrus alt varyantının, Delta varyantı gibi aşıların sağladığı bağışıklığa dirençli olması kaygıya yol açıyor. ABD'nin Ohio Eyalet Üniversitesinden bilim insanları, ön sonuçlarını yayımladıkları araştırmada, Orthrus alt varyantın virüsü etkisiz kılan antikorlara direncinin \"olağanüstü seviyede\" olduğu bulgusuna dikkati çekti. Araştırmacılar, kanın antikor üreten öz sıvısında yaptıkları incelemede alt varyantın virüse karşı etkinliği bilinen mRNA aşılarının yanında BA.4 ve BA.5 enfeksiyonlarının yarattığı antikorlara da yüksek direnç geliştirdiğini belirledi. Çin'de Kovid-19 salgınının başından beri uygulanan katı salgın kontrol tedbirlerinin Aralık 2022'de kaldırılmasının ardından son iki ayda vakalar hızla artmış, ülke bugüne dek görülen en büyük kitlesel yayılmayla karşı karşıya kalmıştı. Salgın dalgasında 1,4 milyarlık Çin nüfusunun en az yüzde 80'ine virüsün bulaştığı tahmin ediliyor.", "summary": "Çin'de, \"CH.1.1\" alt varyantı ilk kez Kasım 2022'de tespit edilip, şu ana kadar 15 şehirde yayılmış durumda. Daha bulaşıcı ve bağışıklığa dirençli olsa da, mevcut salgın dalgası büyük çaplı bir yayılma beklenmediği belirtiliyor. Orthrus, küresel vakaların %6'sını oluşturuyor ve ABD ile İngiltere'de hızla yayılıyor."}
{"text": "Çin Hastalık Kontrol ve Önleme Merkezi, yayımladığı raporda, aralık ve şubat ayları arasında dört kez yaptığı çevrim içi anketlerin sonuçlarını açıkladı. Raporda, Kovid-19'a yakalandığı bildirenlerin sayısının 19 ve 21 Aralık tarihlerinde zirve noktasına ulaştığı belirtilerek yaş, cinsiyet, meslek ve yerleşim yeri gibi demografik verilerden hareketle yürütülen projeksiyonlar sonucu, 7 Şubat itibarıyla nüfusun yüzde 82,4'ünün virüse yakalandığı tespiti yapıldı. Merkez, ayrıca son 6 ayda hatırlatma dozu aşılarının virüsün daha fazla yayılmasını engellediği ve hastalık semptomlarını azalttığını bildirdi. Çin'de Kovid-19 salgının başından beri, \"sıfır vaka\" olarak adlandırılan, büyük çaplı kapanma, karantina ve seyahat kısıtlamalarını gerektiren salgın kontrol tedbirlerinin 7 Aralık 2022'de aniden kaldırılmasıyla vakalar hızla artmış, ülke bugüne dek görülen en büyük kitlesel yayılmayla karşı karşıya kalmıştı.", "summary": "Çin'de yapılan anket sonuçlarına göre, 7 Şubat itibarıyla nüfusun %82,4'ü Kovid-19'a yakalandı. Salgının kontrol tedbirlerinin 7 Aralık'ta kaldırılmasının ardından vakalar hızla arttı, hatırlatma dozu aşılarının ise virüsün yayılmasını engellediği ve semptomları azalttığı bildirildi."}
{"text": "Gao BBC Radio 4'e verdiği mülakatta, Kovid-19 salgınını değerlendirdi. Şu anda Çin Ulusal Doğa Bilimleri Vakfı Başkan Yardımcılığı görevinde bulunan Gao, Kovid-19'un Vuhan'daki bir laboratuvardan yayılmış olabileceği ihtimaline ilişkin, \"Her şeyden şüphelenebilirsiniz. Bu bir bilim. Hiçbir ihtimali göz ardı edemeyiz.\" dedi. Kovid-19'un kaynağı olabileceği tartışılan Vuhan Viroloji Enstitüsüne yönelik resmi bir soruşturma yürüttüklerini de söyleyen Gao, \"Laboratuvar, sahadaki uzmanlar tarafından birkaç kez incelendi.\" diye konuştu. Gao, soruşturmanın sonuçlarını görmediğini ancak \"temiz\" raporu verildiğini kaydederken, Çin hükümetine yakın kişiler tarafından ilk kez laboratuvarın soruşturulduğu kabul edilmiş oldu.", "summary": "Çin Ulusal Doğa Bilimleri Vakfı Başkan Yardımcısı Gao, BBC Radio 4'te yaptığı açıklamada, Kovid-19'un Vuhan'daki laboratuvardan yayılmış olabileceği ihtimalini dışlamadıklarını belirtti. Ayrıca, Vuhan Viroloji Enstitüsü'ne yönelik yapılan soruşturmanın sonuçlarının \"temiz\" olduğunu ifade etti."}
{"text": "Ulusal Sağlık Komisyonu yetkilileri, düzenledikleri basın toplantısında, DSÖ'nün kararının küresel riskin ortadan kalktığı anlamı taşımadığını, ancak hastalığın acil durum yerine diğer salgın hastalıklar gibi ele alınmasının vaktinin geldiğine işaret ettiğini belirtti. Yetkililer, Çin'in halihazırda Kovid-19'u \"B sınıfı salgın hastalık\" olarak sınıflandırdığını ve bu kapsamdaki tedbirleri sürdüreceğini kaydetti. Bakanlık statüsündeki Komisyonun Sözcüsü Mi Fıng, virüsün hala mutasyon geçirdiğini ve yerel düzeyde yayılmayı sürdürdüğüne dikkati çekerek, yerel yönetimlerin ve sağlık birimlerinin halk sağlığının korunması için gerekli tedbirleri almasının önemini vurguladı. Çin, 8 Ocak'ta Kovid-19'u \"A kategorisi salgın hastalık\" olarak ele almaya son vererek, Sınır Sağlığı ve Karantina Yasası uyarınca uygulanan karantina tedbirleri ve kısıtlamaları kaldırmış, sınırlarını yeniden dünyaya açmıştı. \"A sınıfı salgın hastalık\" statüsü, virüs bulaşan kişilerin karantinaya alınmasını, yakın temastakilerin takibini, mekanların tecridini ve dezenfeksiyonunu gerekli kılıyordu. \"B sınıf salgın hastalık\"ta ise karantina zorunluğu bulunmuyor, salgın koruma ve kontrol tedbirleri yerine kritik vakaların tedavisine odaklanılıyor. Öte yandan Ulusal Virütik Hastalıklar Kontrol ve Önleme Enstitüsü araştırmacısı Çın Cao, Omciron'un XBB alt varyantının son dönemde ülkedeki vakalarda hakim hale geldiğini bildirdi. Cao, XBB alt varyantının şubat ortasında vakaların yalnızca binde 2'sini oluştururken nisan sonunda oranın yüzde 74,4'e çıktığı bilgisini paylaştı. Nisanda yurt dışı kaynaklı vakaların yüzde 97,5'unda XBB tespit edildiğine dikkati çeken Cao, bunun salgının küresel seyri ile bağlantılı olduğu değerlendirmesinde bulundu. Çin'de \"sıfır vaka\" olarak adlandırılan, büyük çaplı kapanma, karantina ve seyahat kısıtlamalarını gerektiren salgın kontrol tedbirlerinin 2022 sonunda aniden kaldırılmasıyla vakalar hızla artmış, ülke bugüne dek görülen en büyük kitlesel yayılmayla karşı karşıya kalmıştı. Çin Hastalık Kontrol ve Önleme Merkezinden, kısıtlamalarının kaldırılmasıyla ortaya çıkan salgın dalgasında nüfusun yüzde 82,4'ünü oluşturan, 1 milyardan fazla insanın virüse yakalandığının tahmin edildiği bildirilmişti.", "summary": "Çin, Kovid-19'u \"B sınıfı salgın hastalık\" olarak sınıflandırarak, karantina ve kısıtlamaları kaldırdı. Ancak, virüsün mutasyon geçirmeye devam ettiğini belirten yetkililer, yerel yönetimlerin halk sağlığını korumak için tedbirler alması gerektiğini vurguladı. Ayrıca, Omicron'un XBB alt varyantının ülkedeki vakalarda hakim hale geldiği bildirildi."}
{"text": "DSÖ Genel Direktörü Tedros Adhanom Ghebreyesus, DSÖ'de düzenlenen haftalık basın toplantısında, Türkiye ve Suriye'de, 6 Şubat'ta meydana gelen Kahramanmaraş merkezli depremlerden etkilenen bölgeleri ziyaretinin ardından dün Cenevre'ye döndüğünü belirterek, deprem bölgelerinde gördüğü yıkım ve acıların kendisini derinden etkilediğine işaret etti. Hatay'da birçok binanın çöktüğünü veya hasar aldığını anlatan Ghebreyesus, yıkımın büyük olmasına rağmen Türkiye'nin deprem sonrası aynı büyüklükte müdahaleler gerçekleştirdiğini söyledi. Ghebreyesus, \"Depremden sonraki ilk iki hafta boyunca 55 binden fazla bakıma muhtaç insan helikopter, ambulans ve araçlarla Türkiye genelindeki hastanelere ulaştırıldı. İlk günden itibaren Sağlık Bakanı Fahrettin Koca, depremden en çok etkilenen bölgelerdeki müdahalelere sahada öncülük ediyor.\" dedi. Çok sayıda Sağlık Bakanlığı ekibinin, depremden etkilenen bölgelere taşındığını belirten Ghebreyesus, ekiplerin, çadırlarda, konteynerlerde ve arabalarda sağlık çalışanları ve diğer müdahale ekipleriyle yan yana yaşadığını söyledi. Hem Türkiye hem de Suriye'deki sağlık çalışanlarının özverili çalışmasından etkilendiğini ifade eden Ghebreyesus, depremin her iki ülkede de benzer acılara neden olduğunu kaydetti. Ghebreyesus, Suriye'de yaşayan insanların karşı karşıya olduğu risklerin Türkiye'dekilere göre daha fazla olduğuna işaret ederek, iki tarafta da sağlık çalışanlarının aynı zorluklarla karşılaştığını fakat Suriye'dekilerin daha az kaynağa sahip olduğunu aktardı. Suriye'de 12 yıldır devam eden iç savaşın altyapıyı, evler ve umutları yok ettiğini vurgulayan Ghebreyesus, \"Depremden önce bile Suriye'deki insanların yüzde 90'ı yoksullukla yaşıyordu. Şimdiye kadar Suriye'nin kuzeybatısındaki sağlık tesislerine 200 tondan fazla yardım ulaştırdık.\" dedi. Ghebreyesus, uluslararası topluma depremden etkilenen Türkiye ve Suriye'ye yardımcı olmaları yönündeki çağrılarını yineledi. Son birkaç gün içinde Kovid-19 salgınının kökenine olan ilginin yeniden arttığına dikkati çeken Ghebreyesus, \"Herhangi bir ülke, salgının kökenleriyle ilgili bilgiye sahipse, bunu DSÖ ve uluslararası bilim camiasıyla paylaşması esastır. Bunu suçu paylaştırmak için değil, pandeminin nasıl başladığına dair anlayışımızı ilerletmek için istiyoruz. Böylece gelecekteki salgınları ve pandemileri önleyebilir, bunlara hazırlanabilir ve bunlara yanıt verebiliriz.\" dedi. Ghebreyesus, \"Son dönemde medyada çıkan haberler ve politikacıların yorumlarının aksine, DSÖ'nün Kovid-19 salgınının kökenlerini belirleme çalışmalarından vazgeçmediğini açıkça belirtmek isterim.\" dedi. DSÖ'nün 2021'de Kovid-19 Patojenlerinin Kökenini Araştırmak İçin Bilimsel Danışma Grubunu (SAGO) kurduğunu anımsatan Ghebreyesus, SAGO'nun geçen yılki raporunda, Kovid-19 salgınının kökenlerine ilişkin çeşitli hipotezleri doğrulamak veya ortadan kaldırmak için Çin veya başka ülkelerde yapılması gereken temel çalışmaları belirlediğini kaydetti. Ghebreyesus, DSÖ'nün, Çin'i veri paylaşımı konusunda şeffaf olmaya, gerekli araştırmaları yapmaya ve sonuçları paylaşmaya çağırmaya devam ettiğini belirtirken bu amaçla, birçok kez üst düzey Çinli yetkiliyle görüştüğünü söyledi.", "summary": "DSÖ Genel Direktörü Tedros Adhanom Ghebreyesus, Türkiye ve Suriye'deki deprem sonrası sağlık müdahalelerini övdü, sağlık çalışanlarının özverili çalışmalarından etkilendiğini belirtti. Ayrıca, Kovid-19'un kökenine yönelik araştırmaların devam ettiğini ve Çin'in veri paylaşımı konusunda daha şeffaf olmasını talep ettiğini vurguladı."}
{"text": "Bakan Koca, sosyal medya hesabından yaptığı açıklamada, Eris varyantının yurt dışı temaslı kişilerde görüldüğünü belirterek, şunları kaydetti: \"Endişe konusu sayılamayacak bir gelişme. Hasta etme gücünün (virülansının) düşüklüğünü bildiğimiz Eris varyantı, Referans Laboratuvarımızda yapılan incelemede 9 kişide görüldü. Yurt dışı temaslı ve aynı ildeler. Mevcut tedbirlere ve gündelik hayatımıza devam edeceğiz. Durum başka ülkelerde yaygın, bizde de ortaya çıkması muhtemeldi. Büyüklerimizi, kronik hastalarımızı koruyacağız.\"", "summary": "Bakan Koca, Eris varyantının yurt dışı temaslı 9 kişide görüldüğünü, virülansının düşük olduğunu belirterek endişe edilecek bir durum olmadığını ifade etti ve mevcut tedbirlerle günlük hayata devam edileceğini vurguladı."}
{"text": "İngiltere Sağlık Güvenliği Ajansına (UKHSA) göre, yeni varyant Eris, ülke genelindeki her 7 yeni vakadan birini oluşturuyor. Eris, yüzde 39,4'le vakaların yaklaşık yarısını oluşturan Arcturus'tan sonra İngiltere'de en yaygın ikinci varyant olarak kayıtlara geçti. Yetkililer, dünya genelinde Kovid-19 vakalarındaki artışın sürmesi sebebiyle durumu yakından izlediklerini bildirdi. İngiltere'de Kovid-19 enfeksiyonlarına ve aşılama oranlarına ilişkin rakamları tahmin eden Zoe Kovid-19 Sempton Çalışmasına göre, 4 Temmuz'da 606 bin 656 olan tahmini vaka sayısı, 200 bin artarak 27 Temmuz'da 785 bin 980'e yükseldi. Uzmanlar, ülkede Kovid-19 vakalarındaki artışın, Barbie ve Oppenheimer filmlerinin 21 Temmuz'da vizyona girmesinin ardından milyonlarca kişinin sinemaya akın etmesiyle bağlantılı olabileceğini öne sürdü. İnsanların kapalı ve yetersiz havalandırılan alanlarda, yakın mesafede bir araya gelmesinin, bulaşma oranlarını artırmış olabileceği değerlendiriliyor. Hastalığa karşı bağışıklığın azalması ve Kovid-19 aşılarının üzerinden belirli bir süre geçmesinin de vakalardaki artışa neden olabileceği belirtiliyor.", "summary": "İngiltere'de Eris varyantı, Kovid-19 vakalarının yaklaşık yüzde 14'ünü oluşturuyor ve Arcturus'tan sonra ikinci en yaygın varyant olarak kaydedildi. Uzmanlar, vakalardaki artışı sinema salonlarında yakın mesafede bir araya gelme ve bağışıklığın azalmasına bağlıyor."}
{"text": "Üniversiteden yapılan açıklamada, hastalığın erken teşhisini ve seviyesinin bilinmesini mümkün hale getiren taşınabilir düzeneğin, kanser, diyabet, alzheimer ve parkinson gibi birçok hastalık için de kullanılabilme potansiyeli taşıdığı belirtildi. Kovid-19 hastalığına sebep olan yeni koronavirüsün yüksek ateş, öksürük, nefes darlığı, baş ağrısı, boğaz ağrısı, burun akıntısı, kas ve eklem ağrısı, halsizlik, koku ve tat alma duyusu kaybı ve ishal gibi belirtilerle kendini gösterdiği kaydedilen açıklamada, \"Koronavirüsler (CoV) tek zincirli RNA'ya sahip, zarflı, yüzeyinde protein çıkıntıları olan büyük bir virüs ailesi olarak biliniyor. Hafif ve orta derecede şiddetli solunum yolu hastalıklarının yanı sıra MERS (Orta Doğu Solunum Sendromu), SARS (Şiddetli Akut Solunum Sendromu) ve Kovid-19 gibi şiddetli seyreden hastalıklardan da sorumlu tutuluyor.\" denildi. Açıklamada, dünyayı sarsan bu hastalığın erken teşhisi için ESOGÜ Sağlık Hizmetleri Meslek Yüksekokulu Öğretim Üyesi Doç. Dr. Burak Malik Kaya ve çalışma arkadaşlarının çare aradığı ve geliştirdikleri \"Fiber Halka Döngü Sönümleme Spektroskopi (FHDSS) Tekniği\" ile hastalığın erken teşhisini mümkün hale getirdikleri kaydedildi. Oldukça yüksek hassasiyete sahip gerçek zamanlı, anlık ölçümleri sürekli görüntülemeye imkan tanıyan spektroskopik ölçüm tekniğinin çok küçük miktardaki ışık sinyalini fiber optik kablo içerisinde döndürüp sinyalin ölçülecek numuneyle etkileşimini sağlamasıyla diğer tekniklerden ayrıldığına dikkati çekilen açıklamada, \"Hata payının en aza indirilmesi, yüksek hassasiyet ve doğrulukta sonuçların elde edilmesi, anlık, gerçek zamanlı ve sürekli görüntüleme imkânı gibi oldukça önemli avantajlar sunan düzenek, sensör başlığının değiştirilip geliştirilebilir oluşuyla başarıya ulaşabiliyor.\" bilgisi paylaşıldı. Açıklamada görüşlerine yer verilen buluş sahibi Doç. Dr. Kaya, patent işlemlerinin sona erdiğini belirterek, \"Sensör bölgesinin ilk aşamada kimyasal olarak temizlenmesi ve uyarılması, sonrasında SARS-CoV-2 virüsünün antikoru ile kaplanması gerçekleştiriliyor. Sensör başlığına nefes örnekleri gönderildiği zaman nefeste virüs varsa sensör başlığına yapışıp saçılım oranı değişeceği için hastalık ve seviyesi belirlenebiliyor.\" dedi. Patent başvurusunun koronavirüs teşhisi için yapılmış olsa da çok yüksek hassasiyetteki sensör başlığının özel olarak uyarlanabilirliğiyle antikoru bilinen kanser, diyabet, alzheimer, parkinson gibi birçok hastalığın erken teşhisi için kullanılabilme potansiyeli de taşıdığını vurgulayan Kaya, şunları kaydetti: \"Sistem bileşenlerinin ölçüm aralıklarının geniş, kullanılan ışığın sinyal genişliğinin çok dar olması ve sistem optimizasyonunun çok iyi yapılması gerekir. İyi bir sistem için maliyet yaklaşık olarak 200 bin avro bandında olacaktır. İstenilen mekana taşınabilen düzenek bir kez kurulup optimize edildikten sonra sensör başlığı değiştirilerek kullanılabilecektir.\"", "summary": "ESOGÜ'lü bilim insanları, Kovid-19 ve diğer hastalıkların erken teşhisini sağlayan taşınabilir bir sistem geliştirdi. \"Fiber Halka Döngü Sönümleme Spektroskopi (FHDSS)\" tekniğiyle, sensör başlığı değiştirilebilen cihaz, virüs ve hastalık seviyelerini yüksek hassasiyetle ölçebiliyor. Sistemin kanser, diyabet, Alzheimer ve Parkinson gibi hastalıklar için de kullanılabileceği belirtiliyor."}
{"text": "Ghebreyesus, DSÖ'nün Kovid-19 ve küresel sağlık sorunları gündemiyle düzenlenen basın toplantısında değerlendirmelerde bulundu. Kovid-19'un son 3 senede hayatı alt üst ettiğine işaret eden Ghebreyesus, salgın nedeniyle 7 milyon kişinin hayatını kaybettiğinin DSÖ'ye rapor edildiğini ancak bu rakamın daha fazla olduğunu bildiklerini belirtti. Ghebreyesus, Kovid-19 nedeniyle sağlık sistemlerinin ciddi şekilde zarar gördüğünü ve milyonlarca kişinin temel sağlık hizmetlerinden mahrum kaldığını anımsattı. Kovid-19'un bir sağlık krizinden çok daha fazlası olduğunu vurgulayan Ghebreyesus, \"Kovid-19, ciddi ekonomik çalkantılara neden oldu, seyahat ve ticareti sekteye uğrattı, işletmeleri kapattı ve milyonları yoksulluğa sürükledi.\" dedi. Ghebreyesus, Kovid-19 nedeniyle sınırların ve okulların kapandığını, insanların hareketlerinin kısıtlandığını ve milyonlarca insanın psikolojik sıkıntılar yaşadığını da söyledi. Kovid-19'un aşılama ve insanların bağışıklığının artması nedeniyle bir yılı aşkın süredir düşüş trendinde olduğunu vurgulayan Ghebreyesus, bu nedenle birçok ülkenin Kovid-19 öncesi hayata döndüğünü aktardı. Ghebreyesus, \"Dün DSÖ Acil Durum Komitesi 15. kez toplandı ve bana (Kovid-19'un) uluslararası öneme sahip halk sağlığı acil durumuna son vermemi tavsiye etti. Ben de bu tavsiyeyi kabul ettim. Büyük bir umutla Kovid-19'un küresel bir sağlık tehdidi olarak sona erdiğini ilan ediyorum ancak bu Kovid-19'un küresel bir sağlık tehdidi olarak sona erdiği anlamına gelmez. Geçen hafta Kovid-19 her 3 dakikada bir can aldı ve bunlar sadece bildiğimiz ölümlerdi.\" diye konuştu. Virüsün kalıcı olduğunu ve hala can almaya devam ettiğini ifade eden Ghebreyesus, vaka ve ölümlerde yeni artışlara neden olabilecek yeni varyantların ortaya çıkma riskinin devam ettiğini kaydetti. Ghebreyesus, söz konusu kararın ani şekilde alınmadığının altını çizerek, \"Bu karar, bir süredir dikkatlice düşünülerek, planlanarak ve verilerin dikkatli bir şekilde analiz edilmesiyle alındı. Kovid-19 dünyamızı bir kez daha tehdit ederse, başka bir Acil Durum Komitesini toplamaktan çekinmeyeceğim.\" şeklinde konuştu. DSÖ verilerine göre, Aralık 2019'da başlayan Kovid-19 yaklaşık 7 milyon kişinin yaşamını yitirmesine neden oldu. Dünya genelinde toplam 765 milyon 222 bin 932 doğrulanmış Kovid-19 vakası kaydedildi. Kovid-19 nedeniyle 30 Ocak 2020'de DSÖ tarafından \"halk sağlığı acil durumu\" ilan edilmişti.", "summary": "DSÖ Genel Direktörü Ghebreyesus, Kovid-19'un küresel sağlık ve ekonomi üzerindeki yıkıcı etkilerine dikkat çekti. Salgın, 7 milyon ölüm ve sağlık sistemlerinde ciddi zararlara yol açtı. Ancak aşılama ve bağışıklık sayesinde vaka sayıları düştü. DSÖ, Kovid-19'un artık uluslararası sağlık acil durumu olmadığını duyurdu, ancak virüsün hala tehdit oluşturduğunu ve yeni varyantların riski devam ettiğini belirtti."}
{"text": "DSÖ Genel Direktörü Tedros Adhanom Ghebreyesus, DSÖ'nün haftalık basın toplantısında güncel sağlık konularına ilişkin değerlendirmede bulundu. Kuzey yarımkürede kış mevsimi öncesi Kovid-19 ile ilgili endişe verici eğilimleri görmeye devam ettiklerini dile getiren Ghebreyesus, özellikle Avrupa ve ABD'de son 28 günde Kovid-19 nedeniyle hastaneye yatışlar ve yoğun bakıma kabullerin arttığını söyledi. Ghebreyesus, Kovid-19 ile ilgili aşılamanın en fazla risk altındaki kişiler için düşük kaldığını, dünya nüfusunun 3'te 2'sinin ilk doz aşıyı aldığını fakat sadece 3'te 1'inin hatırlatma dozunu vurulduğunu ifade etti. \"Kovid-19, 2 yıl önceki gibi akut kriz olmayabilir ancak bu onu görmezden geleceğimiz anlamına gelmiyor.\" diyen Ghebreyesus, ülkelerin Kovid-19 ile mücadele için çok fazla yatırım yaptığını ve bu konudaki önlemlerini sürdürmeleri gerektiğini vurguladı. Yıkıcı sel felaketinin yaşandığı Libya'daki kriz halinin sürdüğünü söyleyen Ghebreyesus, \"Libya'da resmi olarak 4 binden fazla kişi öldü, 8 bin 500'den fazla kişi kayıp ve 30 binden fazla kişi yerinden edildi.\" dedi. Ghebreyesus, Libya'daki sağlık tesisleri ve hastanelerin, yapısal hasar, ilaç ve tıbbi ekipman eksikliği ile sağlık çalışanlarının yetersizliği nedeniyle yalnızca 3'te 1'inin işlevsel durumda olduğunu kaydetti. DSÖ'nün Libya'daki yerel otoriterlerle işbirliği içerisinde olduğunu aktaran Ghebreyesus, bunları desteklemek için DSÖ'nün acil durum fonundan 2,3 milyon dolar ayırdıkları ve 11 milyon dolar tutarında yardım çağrısı başlattıklarını belirtti. AA muhabirinin, \"Son dönemde Kovid-19 vakaları artarken yeni varyantların daha bulaşıcı ve tehlikeli olduğunu söyleyebilir misiniz? Yeni varyantlar için yeni aşı programlarına ihtiyaç duyulacak mı?\" sorusunu yanıtlayan DSÖ'nün Kovid-19'a Karşı Mücadele Teknik Heyeti Lideri Maria Van Kerkhove, Kovid-19'un yaygın yeni varyantları olan EG.5.1 (Eris) , XBB.1.5 ve BA.2.86'nın (Pirola) ciddiyet düzeyinde bir değişiklik tespit etmediklerini dile getirdi. Kovid-19'a karşı alınan önlemlerin işe yaradığını vurgulayan Kerkhove, \"Mevcut Kovid-19 aşıları güvenli ve etkili olmayı sürdürüyor, ciddi hastalıkları ve ölümleri önlüyor.\" dedi.", "summary": "DSÖ Genel Direktörü Ghebreyesus, Kovid-19'un özellikle Avrupa ve ABD'de arttığını, aşılama oranlarının düşük kaldığını belirtti. Ancak, mevcut aşıların hala etkili olduğunu vurguladı. Libya'daki sel felaketine de dikkat çekerek, sağlık tesislerinin büyük zarar gördüğünü ve acil yardım gerektiğini ifade etti. Ayrıca, yeni varyantların daha bulaşıcı olduğunu ancak mevcut aşıların bu varyantlara karşı etkili olduğunu kaydetti."}
{"text": "Tıbbi biyoloji ve genetik uzmanı KKTC Cumhurbaşkanlığı Sağlık Danışmanı Prof. Dr. Nedime Serakıncı, Kovid-19'un son varyantları Pirola ve Eris'e ilişkin AA muhabirine değerlendirmelerde bulundu. Pirola varyantının bazı çevrelerce Omicron'un ilk ortaya çıkışından bu yana \"en endişe verici yeni Kovid-19 türü\" olarak tanımlandığını aktaran Serakıncı, resmi olarak \"endişe verici bir değişken\" olarak sınıflandırılmayan varyantın çok sayıda mutasyon taşıdığını ifade etti. BA.2.86 koduyla gösterilen Pirola varyantının 2022'nin başlarında hızla artan vaka sayılarından sorumlu Omicron'un BA.2 alt değişkeninden evrimleştiğinin düşünüldüğünü dile getiren Serakıncı, \"Artık BA.2.86 tanımlandı ve rutin olarak izlenebiliyor ve incelenebiliyor. Dünya Sağlık Örgütü (DSÖ), Birleşik Krallık Sağlık Güvenliği Ajansı (UKHSA) ve uzmanların tümü, varyantla ilgili sonuçlara varılmadan önce daha fazla veriye ihtiyaç duyulduğunu savunur durumda.\" diye konuştu. Eris varyantının ise şubat ayında tespit edildiğini, temmuz itibarıyla daha çok konuşulmaya başlandığını belirten Serakıncı, \"Elimizdeki veriler, Eris varyantının Pirola varyantından daha yaygın olduğunu gösteriyor. Bu varyant DSÖ tarafından 'takip edilen varyant' olarak sınıflandırıldı.\" dedi. Nedime Serakıncı, mevcut verilere göre, bu iki varyantla ilgili, \"Ülkelerin son 3 ayda Kovid-19 nedeniyle hastane yatışları yüksek oranlarında seyrediyor ve virüsün daha yaygın hale gelebileceğine dair işaretler var. Ancak rakamları dikkatli incelediğimizde bu yılın başında görülen seviyelerin oldukça altında olduğunu görüyoruz. Bu da Kovid-19 rakamlarında görülen yükselişin sosyal bağlantılı olabileceğini söylüyor.\" değerlendirmesini yaptı. Serakıncı, Pirola varyantının belirtilerini boğaz ağrısı, burun akıntısı, burun tıkanıklığı, hapşırma, balgamlı veya balgamsız öksürük, baş ağrısı, ses kısıklığı, kas ağrısı ve koku duyusunda değişiklikler olarak sıraladı. Bu semptomların, influenza ve grip ile de örtüştüğünden test yaptırmayan bireyler tarafından daha hızlı bulaşa neden olduğunu ifade eden Prof. Dr. Serakıncı, Pirola varyantına ilişkin şu değerlendirmelerde bulundu: \"Elimizdeki veriler, Pirola varyantının Omicron'dan daha ağır veya tehlikeli olmadığına işaret ediyor. Mevsim geçişlerinde her zaman olduğu gibi risk gruplarındaki bireylerin kendini koruması gerekiyor. Zaten influenza için de aynı durum geçerlidir. Risk grubunda olan bireyler, yaşlılar ve kronik rahatsızlığı olanlar ve bağışıklık sistemi baskılanmış olanlar, uzun süreli kapalı ve kalabalık ortamlarda bulunmamaya veya mümkünse havalandırmaya dikkat etmeli ve gerekiyorsa maske kullanarak korunmalı.\" Eris varyantının semptomlarında diğer belirtilerin yanı sıra boğaz ağrısı ve ishalin öne çıktığına işaret eden Serakıncı, tat ve koku duyu değişikliği, öksürük, kas ve baş ağrısı, burun akıntısı, nefes darlığının görülebildiğini, varyantın kronik rahatsızlığı bulunan ve zayıf bağışıklık halinde alt solunum yolları rahatsızlıklarına yol açabileceğini söyledi. Nedime Serakıncı, aşıların bu varyantlara etki edip etmediğine ilişkin, \"Pirola ve Eris varyantlarının mevcut bağışıklık sistemimizden kaçabilme riski taşıyor. Bu nedenle, koronavirüse yakalanma riski yüksek gruplara, korumalarını artırılmalarını, aşıları yoksa Kovid-19 aşısı olmalarını, sonbahar aylarında influenza aşılarını da ihmal etmemelerini öneriyoruz. Ancak bunun sadece bir tedbir olduğunu belirtmek ve kişisel hijyene de dikkat etmek gerektiğini hatırlatmalıyım.\" ifadelerini kullandı. Prof. Dr. Serakıncı, Eris varyantının Pirola varyantından daha yaygın olduğuna dikkati çekerek \"Genomik araştırmalar, Pirola varyantının hala düşük yaygınlıkta olduğuna işaret ediyor. Virüsteki mutasyonların aşı ve daha önce Kovid-19 geçirenlerin bağışıklık karışımından üretilen antikorların yeterince eşleşmeyeceği ve bu nedenle yeterli koruma sağlamayacağı riskinin bulunduğunu belirten görüşler var. Ancak aşılarını yaptıran ve Kovid-19 geçirenlerin bu varyantlara bağışıklık için gerekli antikoru taşıyabileceği görüşündeyim.\" dedi. Prof. Dr. Serakıncı, yeni varyantların kapanmayı ve kapalı alanlarda zorunlu maske kullanımını geri getirip getirmeyeceğine ilişkin, şunları kaydetti: \"Bu iki varyant nedeniyle kapanmayı gerektirecek bir durum bulunmuyor. Ancak bu yıl kış aylarında, domuz gribinin ikinci yılındaki gibi ağır grip vakalarının görüleceğini düşünüyorum. Biraz daha açarsak tek başına influenzanın olduğu kışlardan biraz daha yaygın ve ikili üçlü enfeksiyonların görüleceği bir kış olacağını tahmin ediyorum. Özellikle riskli gruptakilerin aşı ve maske gibi kişisel tedbirlere dikkat etmeleri, yeterli uyku, sağlıklı beslenme ve egzersiz gibi takviyelerle bağışıklık sisteminin desteklenmesi yerinde olur. Ek olarak bulunduğumuz ortamlarda hava sirkülasyonuna dikkat edersek genel olarak bu kışı büyük bir sorun yaşamadan atlatacağımızı düşünüyorum. Böylece virüslerin alınacak tedbirlerle virüslerin yayılımını ve şiddetini kontrol etmek bizim elimizde.\" Her zaman yeni varyant ihtimali bulunduğunu belirten Serakıncı, \"Fakat bu varyantların Kovid-19 ile ilk tanıştığımız kış veya ikinci kış seviyesindeki gibi bir tehdide dönüşmesini beklemiyoruz. Grip ve influenzanın yaygın olduğu dönemlerde gösterdiğimiz azami dikkati göstermemiz durumunda normalden çok daha zorlu bir kış geçirmeyi beklemiyorum.\" diye konuştu. Prof. Dr. Nedime Serakıncı, kronik rahatsızlığı bulunan ve bu belirtileri gösterenlerin doktora gitmelerini ve Kovid-19 testi yaptırmalarını önerdi. Serakıncı, sözlerini şöyle bitirdi: \"Kovid-19 yeni varyantları ile influenza ile örtüşen semtompları göz önüne alarak Kovid-19 testinin yanı sıra üst solunum yolu enfeksiyon testleri de yapılırsa her ağır grip vakasını Kovid-19 olarak nitelendirme durumuna düşmeyiz. Böylece etken ajan tam belirlenmiş olur ve daha sağlıklı veri ile tedaviye ulaşılmış olur.\"", "summary": "Kovid-19’un Pirola ve Eris varyantları, daha yaygın semptomlarla görülüyor. Pirola, boğaz ağrısı ve burun akıntısı gibi grip benzeri belirtilerle ortaya çıkarken, Eris’in semptomları arasında boğaz ağrısı ve ishal öne çıkıyor. Her iki varyant da bağışıklık sisteminden kaçabilir, bu yüzden risk gruplarının aşı ve kişisel hijyen önlemlerine dikkat etmesi öneriliyor."}
{"text": "The Straits Times Gazetesi'nin haberine göre, Sağlık Bakanlığı, 8 Aralık'ta Singapur, Malezya, Filipinler'de ve Endonezya'da Kovid-19 vakalarının artışa geçtiği uyarısında bulunarak salgının yayılmasının önüne geçilmesi için bazı tedbirler alındığını bildirdi. Bu kapsamda Bakanlık, Cakarta ve Soekarno-Hatta Uluslararası Havalimanı başta olmak üzere bazı havalimanları ve limanlarda yolculara yönelik termal kameralarla sıcaklık ölçümleri yapılacağını duyurdu. Yetkililer, termal kameraların konuşlandırıldığı kontrol noktalarda herhangi bir salgın hastalık görülen kişilere ileri seviye tetkiklerin ve Kovid-19 tedbirlerinin uygulanacağını ifade ediyor. Bakanlık, ayrıca Kovid-19 tedbirleri kapsamında halka ikinci doz aşıların yaptırılması, maske takılması, ellerin yıkanması ve hasta olunması halinde evde kalınması uyarısında bulundu.", "summary": "Singapur, Malezya, Filipinler ve Endonezya'da Kovid-19 vakalarında artış yaşanırken, Singapur Sağlık Bakanlığı, salgının yayılmasını önlemek için Cakarta'daki havalimanlarında termal kameralarla sıcaklık ölçümü yapacak. Ayrıca, halka ikinci doz aşı, maske kullanımı ve hijyen önlemlerine dikkat edilmesi hatırlatıldı."}
{"text": "Oxford Üniversitesinden Trisha Greenhalgh ve University College London'dan Christina Pagel, İsrail ve Danimarka'da tespit edilen Omicron'un alt varyantı BA.6 ile ilgili, eski adı Twitter olan X sosyal medya platformundan değerlendirmede bulundu. Yeni varyantın diğer Omicron varyantı alt türlerinden daha fazla mutasyona sahip olduğunu belirten Pagel, \"Potansiyel olarak daha büyük bir dalgaya neden olabilir.\" ifadesini kullandı. Pagel, yine de değerlendirme yapmak için erken olduğunu söyledi. Greenhalgh de paylaşımında, \"WhatsApp'taki çeşitli bilim grupları susmuyor. Genetik sıralama video ve diyagramları gidip geliyor. Az bir detaydan anladığım kadarıyla bir kez daha maske takma zamanı gelmiş gibi gözüküyor.\" dedi. İngiliz Daily Mail'e konuşan Leeds Üniversitesinden Stephen Griffin, BA.6'nın Kovid-19'daki en büyük değişimi simgelediğini belirterek, \"Yayılmaya başlarsa endişe edin.\" uyarısını yaptı. Griffin de henüz çıkarımlarda bulunmak için erken olduğunu söylerken, yeterli verinin bulunmamasının tahminleri zorlaştırdığını kaydetti. Warwick Üniversitesinden Lawrance Young, Omicron alt türlerinin dünyada yayılmaya devam ettiğini ve daha güçlü bir varyantın ortaya çıkmasının sürpriz olmayacağını belirtti. Tüm varyantların Omicron türevi olmasının kontrol edilebilir olacağı anlamına geldiğini de kaydeden Young, farklı altyapıya sahip yeni bir varyantın çıkmasının korkutucu olabileceğine işaret etti. East Anglia Üniversitesinden Paul Hunter ise diğer uzmanların aksine yeni varyantın önemli bir salgına sebep olmayacağını kaydederek, maskeyi sadece bünyesi daha hassas olan gruplara önerdi.", "summary": "Oxford Üniversitesi'nden Trisha Greenhalgh ve University College London'dan Christina Pagel, yeni Omicron alt varyantı BA.6'nın daha fazla mutasyona sahip olduğunu ve potansiyel olarak büyük bir dalga yaratabileceğini belirtti. Ancak uzmanlar, henüz yeterli verinin olmadığını ve değerlendirmelerin erken olduğunu vurguladı. Leeds Üniversitesi'nden Stephen Griffin, yayılırsa endişe edilmesi gerektiğini, Paul Hunter ise bu varyantın büyük bir salgına yol açmayacağını ifade etti."}
{"text": "Japonya Sağlık Bakanlığı, Kovid-19'u, ağır akut solunum yolu yetersizliği ve verem hastalıklarının yer aldığı \"Kod 2\" kategorisinden çıkardı. Yeni karar doğrultusunda, bundan böyle Kovid-19, yasal olarak mevsimsel gribin bulunduğu \"Kod 5\" hastalık kategorisinde yer alacak. Böylelikle salgına ilişkin, testi pozitif sonuçlananlar ile yakın temaslılara yönelik uygulanan karantina prosedürleri yürürlükten kalktı. Hükümetin, işletme saatlerinin kısaltılması ve uymayanlara cezai yaptırım uygulamasını kapsayan olağanüstü hal ilanı yetkisi de kaldırıldı. Daha önce belirli sağlık kuruluşlarında tedavi görebilen Kovid-19 hastaları, ülke geneli hastanelerde hizmet alma hakkı elde edebilecek. Tedavi masraflarına yönelik sağlanan sübvanseler sonlandırıldı. Maske kullanım tavsiyesi ise 13 Mart'ta halkın bireysel kararına bırakılmıştı. İlk vakanın Ocak 2020'de görüldüğü Japonya'da, Eylül 2022'de 20 milyonu aşan salgın vakaları, martın ilk haftasında 30 milyonu geçmişti.", "summary": "Japonya, Kovid-19'u \"Kod 2\" kategorisinden çıkararak, \"Kod 5\" yani mevsimsel grip kategorisine aldı. Bu değişiklikle karantina uygulamaları, olağanüstü hal ilanı yetkisi ve tedavi sübvanseleri kaldırıldı. Maske kullanımı da 13 Mart'tan itibaren bireysel tercihe bırakıldı."}
{"text": "Kırşehir Valiliği ziyaretinin ardından gazetecilere açıklamada bulunan Sağlık Bakanı Fahrettin Koca, Türkiye'nin Cumhurbaşkanı Recep Tayyip Erdoğan'ın ifadesiyle sessiz devrimlerden birisini sağlık alanında yaşadığını söyledi. Değişimin ana fikrinin, halka en nitelikli sağlık hizmetini, en eşitlikçi ve kapsayıcı şekilde sunmak olduğunu belirten Koca, \"Yaptığımız sağlık yatırımları, insan kaynağı planlamaları, sosyal güvence kapsamını genişleten cesur politikalarımızla etkin ve nitelikli sağlık hizmeti üreten, erişilebilir, güçlü bir sağlık sistemine kavuştuk.\" diye konuştu. Sağlık sisteminin son 4 yılda iki büyük felaketle imtihan olduğunu vurgulayan Koca, \"Küresel yıkıma yol açan salgın ve asrın felaketi olan Kahramanmaraş depremleri. Çok şükür Sayın Cumhurbaşkanımızın liderliğinde 22 yıldır kesintisiz olarak sağlığa yaptığımız yatırımlarla bu büyük badirelerin üstesinden geldik.\" ifadelerini kullandı. Halkın memnuniyetine mazhar olan bu çabaların bugün sağlıkta küresel güç olma hedefiyle sürdüğünü anlatan Koca, şunları kaydetti: \"Cumhurbaşkanımızın ilan ettiği Türkiye Yüzyılı vizyonumuzda sağlık altyapısı, teknoloji ve sağlık hizmeti üretimi noktasında bölgesel ve küresel lider olmayı hedefliyoruz. Bu hedef doğrultusunda ülkemizin her ilinde sağlık hizmetlerimizi yerinde değerlendirerek değişimin sürekliliğini koruma ve hızını artırma gayreti içinde hareket ediyoruz. Tüm enerjimizi, halkımızı daha sağlıklı, ülkemizi daha güçlü bir geleceğe taşıma hedeflerimize yöneltiyoruz. Bu ziyaretlerimiz sayesinde öncelikli olarak sağlıktaki hedeflerimizin ilimizdeki yansımalarını yakından takip etmiş oluyoruz. İkinci olarak bu hizmetlerimizi büyük bir fedakarlıkla halkımıza sunan sağlık çalışanlarımızla ve hemşehrilerimizle hasbihal ederek sorunları ve ihtiyaçları sahada görme fırsatı buluyoruz.\" Koca, Kırşehir'de sağlık hizmetleri ve yatırımlarının bir değerlendirmesini yaptıklarını dile getirerek, \"Kırşehir'imizde 2002 yılından bugüne kadar 6 hastane, bir ADSM ve 17 birinci basamak sağlık tesisi olmak üzere 24 sağlık tesisi yatırımını tamamladık.\" dedi. Şehrin sağlık talebini önemli düzeyde karşılayacak olan 400 yataklı Kırşehir Devlet Hastanesini en kısa sürede hizmete açacaklarını müjdeleyen Koca, \"Önümüzdeki dönemde ilçelerimizde entegre hastane, 112 istasyonu ve aile sağlığı merkezleri olmak üzere 10 adet projelendirilmiş yatırımımız bulunuyor. En kısa sürede hizmete alacağımız hastanemiz ve ilçelerimizdeki yeni projelerimiz ile Kırşehirli vatandaşlarımıza sunduğumuz sağlık hizmetlerinin niteliğini daha da güçlendirmiş olacağız.\" şeklinde konuştu. Daha sonra gazetecilerin sorularını yanıtlayan Koca, Kovid-19'un yeni varyantının Avrupa'da artış gösterdiğinin ve Türkiye'de görülüp görülmediğinin sorulması üzerine, şunları söyledi: \"Özellikle son günlerde yurt dışında görüldüğüne dair çok yoğun bilgiler var. Türkiye'mizde bu ve benzeri bir varyant görülmedi. Bu görülen varyantlar sakın ha bizi asla endişelendirmesin ve asla eski kapandığımız dönemlere geçme gibi bir durum söz konusu değil. Ve halen Kovid görülüyor mu? Evet görülüyor. Dünyada görülüyor mu? Evet görülüyor. Görüldüğü halde Dünya Sağlık Örgütüne artık bildiriliyor mu? Bildirilmiyor. Bu dönemde giderek mutasyonlarla her geçen gün etkinliği daha da azalan bir varyant dönemi görüyoruz. O nedenle virülansı artan hastane yatışı daha da arttıran herhangi bir durum söz konusu değil. Vatandaşımız müsterih olsun, endişelenmesin. Genel koruma, tedbirimiz griple ilgili nasılsa bundan sonraki süreçte aynı şekilde olmalı. Yaşlılarımızın, kronik rahatsızlığı olan büyüklerimizin özellikle kalabalık ortamlarda, özellikle bir şekilde virüs etkisinde olan vatandaşlarımızdan kendilerini korumak için gayret göstermeleri her zaman yapacağımız bir uygulama.\" Koca, ülkedeki kızamık vakalarında bir artışın olup olmadığı ve alınan önlemler yönündeki soru üzerine, dünyanın birçok ülkesinde özellikle göçlerin etkisiyle son dönemde kızamık vakalarının arttığını belirtti. Kızamıktan korunmanın en etkili yolunun aşı olduğuna dikkati çeken Koca, \"Bununla ilgili herhangi bir tereddüdümüz yok. Aşıyla ilgili de Bilim Kurulumuzun güncellediği şekliyle bütün vatandaşlarımızın evlatlarının 9. ayda, 12. ayda, 4. yaşında olmak üzere aşılarını özellikle ihmal etmemeleri son derece önemli.\" diye konuştu. Koca, kızamık vakalarının 2-3 ay öncesine göre giderek azaldığını dile getirerek, şunları kaydetti: \"Daha bir kontrol altında ve ağırlıklı görülen ilimiz ise yüzde 80'e yakın İstanbul, ikinci ilimiz Ankara, sonra Gaziantep, dördüncü sırada Kocaeli ve Diyarbakır şeklinde. Dolayısıyla sahada yaygın aşılamayı hem mobil taramayla hem de aile sağlığı merkezlerimiz üzerinden yoğun bir şekilde sürdürüyoruz. Vakayı gördüğümüz yerde de filyasyon yaparak o bölgede etkilenebilecek her çocuğumuzu da aşı durumuna bakarak hızla aşılama sağlıyoruz. Endişe edilecek bir durum yok. Giderek daha da sayıların azaldığını, kontrol altında olduğunu söyleyebilirim.\" Sağlıkta şiddetle ilgili yeni bir eylem planı hazırlandığını da anlatan Bakan Koca, \"Şiddet eylem planımızın esaslarından bir tanesi özellikle güvenlik tedbirleri anlamında hastanelerimizde, sağlık kuruluşlarımızda, İçişleri Bakanlığımızla birlikte çalışıyoruz. Hem emniyet mensuplarının hem güvenlik elemanı sayılarının artışını sağlamayı planlıyoruz.\" ifadelerini kullandı. Koca, beyaz kod uygulamasıyla hukuki sürecin başladığını anımsatarak, şöyle devam etti: \"Ama ondan önce potansiyel bir şiddet durumu söz konusu ise veya daha önce bir şiddet eylemi içinde bulunan bir kişi ise bunu sistemden gösteriyor olacağız. O durumda öncül bir kodla gri kod gibi olabilir, özellikle hastane, emniyet ve güvenliğin ve yöneticilerin haberdar edildiği, bundan karakol emniyetin de haberinin olduğu ama alana gelme hazırlığı içinde olacağı, beyaz kod olduğunda gelmesini planlıyoruz. Böyle bir yaklaşım tarzı. Dolayısıyla eylem potansiyeli olma durumunda öncü bir uyarı sistemiyle daha güvenlikli sağlık hizmetini verebilme imkanı. İkincisi özellikle sağlık çalışanlarımızın ve hekimlerimizin her geçen gün hasta yüklerinin arttığını biliyoruz. Dolayısıyla çalışma ortamını da bu anlamda daha düzenleyen, hasta yükünü azaltan yaklaşımlar içinde olmamız gerekiyor. Bununla ilgili de birtakım çalışmalarımız var. Bununla ilgili de özellikle Sağlıklı Yaş Alma Merkezlerimiz devreye giriyor biliyorsunuz. 250 belki 300 kişiye kadar. 65 yaş üzeri için düşünüyoruz ama 80 yaş üzeri için bazı illerimizde başladı. Bunu daha da yaygınlaştırarak mümkün mertebe vatandaşımızı hastaneye getirmeden, evde sağlık hizmetini, uzaktan sağlık hizmetini de güçlendirerek daha çok verme yaklaşımı içindeyiz.\" Uzaktan sağlık sistemini biraz daha yaygınlaştırıp rapor ve reçete gibi hastaneye gelmeden çözülebilecek işlemleri çözme çabası içinde olduklarını aktaran Koca, \"Sağlıklı Yaş Alma Merkezleri de bu amaçla zaten devrede olacak. Mümkün mertebe büyüklerimizin hastaneye daha az gelerek, zorunlu gelme durumları olursa o gelme durumlarını da organize edip hastanede randevularını dahil olmak üzere planlayan bir sistemden bahsediyorum. Bazı illerimizde başladı ama bütün illerimizde bunu yaygınlaştırmış olacağız. Yani bir sağlıkta şiddeti planlarken toplumda bu anlamda bir farkındalığı oluşturmamız son derece önemli.\" şeklinde konuştu. Çanakkale'de devam eden orman yangınıyla ilgili soru üzerine Koca, yangının devam ettiğini ve biraz daha kontrol altına alındığını söyledi. Koca, yangından etkilenen vatandaşların sağlık durumu hakkında da bilgi vererek, \"Şu ana kadar 95 hastamız etkilenmiş durumda.\" dedi. Mehmet Akif Ersoy Devlet Hastanesi'nden 21 hastayı Ezine ve Lapseki Devlet Hastanelerine naklettiklerini anlatan Koca, palyatif bakımdan 13, göğüs hastalıkları servisinden de 8 hastanın dumandan etkilenmelerini önlemek amaçlı nakil yaptıklarını belirterek, \"75 ambulansımız, 4 UMKE ekibimiz hazır, tetikte bekliyor. Hastanede durumu ciddi olan herhangi bir hastamız da yok.\" diye konuştu. Bakan Koca, daha sonra AK Parti Kırşehir İl Başkanlığı'nı ziyaret etti.", "summary": "Sağlık Bakanı Fahrettin Koca, Türkiye'nin sağlık alanındaki değişiminin önemli olduğunu belirterek, Cumhurbaşkanı Erdoğan'ın liderliğinde yapılan sağlık yatırımlarıyla güçlü bir sistem kurulduğunu ifade etti. Koca, Kovid-19'un yeni varyantlarına dair Türkiye'de endişe verici bir durum olmadığını vurguladı. Ayrıca, kızamık vakalarındaki artışa dikkat çekerek aşılamanın önemini belirtti. Şiddetle ilgili sağlık çalışanlarını koruma amacıyla yeni bir eylem planı hazırlandığını söyledi. Koca, Çanakkale’deki yangınla ilgili de sağlık durumunun kontrol altında olduğunu aktardı."}
{"text": "Gazetenin haberine göre, ilk vakaların ortaya çıktığı Çin'in Hubey eyaletinin merkezindeki Vuhan şehrindeki laboratuvarda salgın öncesinde yarasalardan elde edilen koronavirüslere işlev kazandırmaya yönelik çalışmalar yapılıyordu. Vuhan Viroloji Enstitüsünde (WVI) yapılan söz konusu çalışmalarda, 2002-2003 yıllarında Şiddetli Akut Solunum Sendromu (SARS) salgınına yol açan koronavirüse, aynı türdeki başka bulaşıcı ve ölümcül koronavirüslerin genetik parçaları eklenerek hayvanlar üzerinde deneyler yürütülüyordu. Çin'in güneyindeki bir mağara ve maden ocağından alınan koronavirüs numuneleriyle yürütülen söz konusu araştırmalar, ABD Ulusal Sağlık Enstitüsünün (NHI) sağlanan fonlarla yürütülüyor, üstelik bu fonlar, salgının ardından Kovid-19'un kökenlerini araştırmak üzere Dünya Sağlık Örgütünce (DSÖ) Vuhan'a gönderilen bilim heyetine öncülük eden İngiliz uzman Peter Daszak'ın başkanı olduğu vakıf aracılığıyla sağlanıyordu. Öte yandan Vuhan Viroloji Enstitüsündeki işlev kazandırma araştırmaları için kilit nitelikteki deneysel teknikleri konusunda ABD'nin Kuzey Carolina Üniversitesinden virolog Ralph Baric'in yol gösterici rolü oynadığı ortaya çıktı. ABD Dışişleri Bakanlığının, Kovid-19'un kökenine dair yürüttüğü soruşturma kapsamında derlediği, aralarından gizlilik dereceli raporlar, iç yazışmalar, iletişim kayıtları ile bilimsel araştırmaları ve aktivistlerin son 3 yılda Bilgi Edinme Hakkı Yasası kapsamında elde ettiği yüzlerce sayfa belgeyi inceleyen Sunday Times, virüsün laboratuvardan kaza sonucu çıkma ihtimalini güçlendiren bulgulara ulaştı. Öte yandan haberde, ABD Dışişleri Bakanlığının soruşturmasında görev alan, yükselen salgın hastalık tehditleri, biyolojik savaş ve Çin konularında uzman üç yetkiliyle yapılan röportajlara yer verildi. ABD'li yetkililer, Vuhan Viroloji Enstitüsünün, koronavirüslere işlev kazandırma deneylerini, Çin ordusuna bağlı bilim kurumlarının işbirliğinde, \"biyolojik silah geliştirme hedefine yönelik\" gizli bir proje ile paralel yürüttüğü iddiasını ortaya attı. Kovid-19'a yol açan SARS-Cov-2 virüsünün kendiliğinden mi ortaya çıktığı yoksa laboratuvarda üretilip yanlışlıkla mı sızdığı tartışması salgının başından bu yana hem bilim dünyasında hem de siyasi çevrelerde tartışılıyor. İddiaların odağındaki Vuhan Viroloji Enstitüsü (WIV), 2002'de Çin'in güneyindeki Guangdong eyaletinde ortaya çıkan SARS salgının ardından koronavirüsler alanındaki çalışmalar için önemli bir merkez haline geldi. Bu dönemde Çin'in güneyindeki mağaralarda yarasa kolonileri üzerine yaptığı saha araştırmalarıyla tanınan WIV araştırmacılarından Dr. Şı Cingli, topladığı koronavirüs numuneleri ve diğer virüslerle deneyler yapıyordu. Öyle ki bu çalışmaları nedeniyle ülkesinde \"yarasa kadın\" olarak anılıyordu. Şı, çalışmaları sırasında İngiliz zoolog Peter Daszak ile tanıştı. O yıllarda merkezi New York'ta bulunan Wild Life Trust adlı küçük bir sivil toplum kuruluşunda yöneticilik yapan Daszak, ABD'de 11 Eylül saldırısının ve SARS salgınının ardından biyo-terörizm ve salgın hastalıklarla mücadeleye ilgilinin artmasıyla bu alana yöneldi ve Eco-Health Alliance adlı bir vakıf kurarak hayvanlardan insanlara bulaşan zootonik virüslere odaklı çalışmalar yürütmeye başladı. Dr. Şı ve ekibi, Dazsak'a saha ve laboratuvar çalışmaları konusunda destek sağlıyordu. Dazsak, 2009'da PREDICT (öngörmek) adını verdiği, salgınlara yol açabilecek virüslerin araştırılmasına yönelik bir program için, ABD Ulusal Sağlık Enstitüsünden (NHI) 5 yıllığına 18 milyon dolar ödenek aldı. Bunun 1 milyon doları Dr. Şi ve WIV'ye gidecekti. Programı 2014'ten sonra da ilave ödenekle yenilenerek 2018'e kadar devam etti. WIV, mağaralardan topladığı virüsleri katalogluyor ve riskli denebilecek bazı deneylerle virüsün davranışlarını anlamaya çalışıyordu. Bulguları bilim dünyasına açıkladıkları ilk araştırmalarda bağlantılı riskler, aşı çalışmalarına zemin hazırlayacağı gerekçesiyle meşrulaştırılıyordu. Dr. Şı ve ekibi, 2012 yılında Çin'in güneybatısındaki Yünnan eyaletinde Şıtou adı verilen mağarada o güne dek SARS'a yol açan en yakın koronavirüsü keşfetti. \"WIV1\" adı verilen virüsün insan hücresine bulaşma yeteneği olduğu laboratuvar deneylerinde kanıtlandı. Çinli ekip, aynı mağarada \"SHC014\" adını verdikleri bir başka koronavirüs türünün örneğini tespit etmiş ancak yeterli miktarda numune toplayamamıştı. Bunun için o yıllarda ABD'de virüs patojenlerinin DNA'larını birleştirerek laboratuvar çalışmaları yapan virolog Ralph Baric'in yardımına başvurdu. Dr. Şı, \"SHC014\"ün hücreye tutunmasını sağlayan \"diken\" proteininin DNA dizini Baric'e vererek kendisinin laboratuvarda ürettiği SARS virüsüyle birleştirmesini istedi. Baric de öneriyi kabul ederek genetik ilaveyle ürettiği yeni koronavirüsü, genetiği değiştirilerek insana benzer akciğer ve kas sistemi oluşturulan kobay fareleri üzerinde denemeye başladı. Baric ve Şı, işlev kazandırma deneyinin sonuçları 2015 yılında kaleme aldıkları ortak makalede yayımladı. SARS kopyası ile \"SHC014\"ün birleşmesinin sonucu, \"potansiyel kitlesel imha\" idi. Yeni yaratılan virüs farelerde ağır akciğer hasarına yol açıyor ve SARS'a karşı geliştirilen aşılara direnç gösteriyordu. Makalenin yazarları da deneyin \"fazla tehlikeli\" olduğunu kabul ediyordu. Baric'in katkısı, Çinli ekibin \"işlev kazandırma\" konusunda gelecek çalışmaları için yol gösterici oldu. Bu yıllarda virüsler üzerinde laboratuvar çalışmalarına dair bilim camiasında eleştirilerin artması üzerine dönemin ABD Başkanı Barack Obama liderliğindeki hükümet, bir patojenin bulaşıcılığını ve öldürücülüğünü belirgin şekilde artıracağı öngörülen her türlü işlev kazandırma deneyinin durdurulması için moratoryum ilan etti. Ancak WIV ve ABD'li destekçileri Daszak ve Baric, deneylerin halk sağlığı için acil ve güvenli olduğunu ileri sürerek devamını teşvik etti. Çinli ekip ABD'nin finans desteğini almayı sürdürürken Baric'in teknikleri kullandıkları laboratuvar çalışmalarını sürdürdü. Bu dönemde Şıtou mağarasında keşfettikleri WIV-1 patojenini kullanarak iki yeni mutant virüs ürettiler. 2017'ye gelindiğinde Dr. Şı ve ekibi, mağaradaki koronavirüslerden 8 mutant virüs üretmişti ve bunlardan ikisi insanlara bulaşma kabiliyetine sahipti. Üstelik bu çalışmalar, biyo-güvenlik seviyesi en az \"3. düzey\" laboratuvarlarda yürütülmesi gerekirken koruma tedbirleri bir dişçi muayenehanesi ile yaklaşık aynı olan \"2. düzey\" laboratuvarlarda yürütülüyordu. Washington Post'un yayımladığı sızdırılan Wikileaks belgelerine göre, ABD'nin Pekin Büyükelçiliği, laboratuvardaki güvenlik tedbirlerine ilişkin kaygılar nedeniyle, aralarında bir uzmanın olduğu heyeti incelemelerde bulunmak üzere Vuhan'a gönderdi. Heyet, hazırladığı raporda, laboratuvarda \"ciddi eğitimli personel eksiği ve güvenlik açığı olduğunu\" bildirdi. Bu arada Şı ve ekibi aynı tehlikeli işlev kazanma deneylerinde yeni bir aşamaya geçmişti. Şıtou mağarasından çıkan \"WIV1\" ve \"SHC014\" patojenlerini birleştirerek yarattıkları mutant virüsü farelere enjekte ederek koloni içinde bir salgına yol açıp açmayacağını sınamaya girişmişlerdi. Deneyin sonucu şok ediciydi, farelerin yüzde 75'i ölmüştü. Bu, \"WIV1\"in öldürücülük oranının üç katıydı. Öte yandan mutant virüs, enfeksiyonun ilk günlerinde orijinal patojenden 10 bin kat fazla viral yük yaratıyor ve erken evrede bulaşma olasılığını son derece güçlendiriyordu. İşlev kazandırma deneyi virüse doğal yollarla oluşamayacak potansiyel kazandırmıştı. Sonuçlar virüsün insan topluluklarına yayılması halinde ne kadar vahim sonuçlara yol açabileceğini gözler önüne seriyordu. SARS salgını koronavirüslerin ne kadar öldürücü olabileceğini göstermişti. SARS, Kovid-19'a göre on kat daha öldürücüydü fakat bulaşıcılığı daha yavaş olduğundan karantina tedbirleriyle kontrol altına alınabilmişti. Ancak araştırmacılar deneyin sonuçlarını gizledi. Daszak'ın ne 2018'de NHI'ya sunduğu yıllık değerlendirme raporunda ne de aynı yıl ödenek yenilenmesi için sunduğu raporda fare ölümlerinden bahsedilmedi. İngiliz zoolog ancak Kovid-19 salgını ortaya çıktıktan sonra deneyin tüm detaylarını ABD'li yetkililere açıklayabildi. Dazsak, NHI'yı yanıltmasının yanında, aynı yıl, yine Vuhan'daki ortaklarıyla yürüteceği DEFUSE (etkisiz hale getirmek) adını verdiği bir araştırma programı için ABD İleri Savunma Araştırma Projeleri Ajansına (DARPA) 3 yıllığına 14 milyon dolar ödenek talebi ile başvurdu. Çinli ekibin SARS'a benzer çok sayıda yeni koronavirüs toplayarak Şıtou mağarasından elde edilen iki patojenle birleştirdiği deneyler yürütmesini öngören program DARPA tarafından reddedildi. Deneylerde virüslerin DNA dizisinde bulaşıcılığı etkileyen \"furin çatlağı\" bölgesinin patojenlere aktarılmasını içeriyordu. Kovid-19 ortaya çıktığında her ne kadar bu patojenlerle birebir genetik yakınlığı olmasa da virüsün yapısında furin çatlağının bulunduğu belirlendi. Öte yandan Dışişleri Bakanlığının soruşturmacıları, Çin'in, mağaralardaki koronavirüsler dışında Daszak'ın ve ABD'li sağlık yetkililerin haberdar olmadığı paralel bir gölge proje yürüttüğünü ileri sürdü. Buna göre, gölge proje, Yünnan eyaletinin Pu'ır iline bağlı Mociang Hani Özerk ilçesindeki terk edilmiş bir bakır madeninde yaşanan gizemli olayla başladı. Maden ocağındaki yarasa pisliklerini temizleyen 6 işçi, çalışmanın ardından öksürük, ateş ve zatürre belirtileriyle hastalandı. İşçilerden üçü hayatını kaybederken, hayatta kalanlara yapılan testlerde varlığı bilinmeyen bir koronavirüse karşı antikor tespit edildi. 2012'de olay yaşandığı sırada Vuhan Viroloji Enstitüsü araştırmacıları, PREDICT programı kapsamında, zootenik virüslerin insanlara bulaşması üzerine daha önce anılan çalışmaları yürütüyordu fakat maden ocağındaki vakaları Eco-Health'ten ve sponsoru ABD hükümetinden gizledi. Şı ve ekibi madende 4 yıl çalışarak yarasalardan topladığı 1300 numunede 293 koronavirüs tespit etti. Çinli virolog, 2015'te yayımladığı makalede mağarada SARS virüsü ile aynı aileden, daha önce bilinmeyen bir koronavirüsü keşfettiklerini bildirdi. Makalede ne ölen madencilerden ne de ocakta tespit edilen aynı aileden diğer koronavirüslerden bahsedilmedi. Makalede adı \"RaBtCoV/4991\" olarak geçen fakat Kovid-19 salgını ortaya çıktıktan sonra maden ocağı ile bağını gizlemek için \"RaTG13\" olarak değiştirilen virüsün, hala Kovid-19'a en yakın koronavirüs varyantı olduğu değerlendiriliyor. Dışişleri Bakanlığının yürüttüğü soruşturmanın ardından 2021 başında yayımlanan raporda, Çinli araştırmacıların salgın öncesinde Mociang'daki madenden çıkan \"RaTG13\" varyantı üzerine deneyler yapıldığı, ayrıca Vuhan'daki laboratuvarda hayvanlar üzerinde yapılan deneyler dahil olduğu gizli bir askeri araştırmanın yürütüldüğü iddia edildi. Gizli istihbarat bilgilerine dayandığı için çok sayıda kanıt dışarıda bırakılarak yayımlanan raporun detayları ilk defa gün yüzüne çıktı. Sunday Times'ın konuştuğu yetkililer, \"Vuhan Viroloji Enstitüsünde farklı Kovid varyantına ilişkin çalışmalar yürütüldüğünü ve Kovid-19'a 'RaTG13'dan daha yakın bir varyant üzerine çalışıldığına emin olduklarını\" ifade etti. Soruşturmaya katılanlar, ayrıca Enstitüde \"seri geçişleme\" (serial passaging) adı verilen bir yöntemle virüs varyantının mutasyonun hızlandırmaya yönelik deneyler yapıldığına ilişkin kanıtlar gördüklerini kaydetti. Söz konusu yöntemde deney hayvanlarına virüs enjekte edildikten sonra hangisinin etkisinin daha ağır olduğunun gözlendiğini belirten yetkililer, en ağır hasarı veren varyant ile tekrar eden deneyler yaparak patojenlerin daha ölümcül seviyeye çıkarmaya çalışıldığını ileri sürdü. Yetkililer, soruşturma için tanıklık yapan bir enstitü çalışanının şu sözlerini aktardı: \"İnsansılaştırılmış fareler ile seri geçişleme deneyi yapmak ölümcül bir birleşim. Bu yöntem doğal mutasyon sürecini hızlandırıyor. Yani yıllar sürecek bir mutasyon, haftalar ve aylar içinde meydana gelebiliyor.\" Dışişleri Bakanlığının soruşturmasında danışmanlık yapan ABD'li bilim insanı Dr. Steven Quay de, \"Bugüne dek bir yarasa virüsünün insanı doğrudan etkileyerek ölümüne yol açtığı bir örnek görülmedi. Eğer o madenciler yarasa virüsünden öldülerse bu insan bilimleri tarihinde bir ilkin gerçekleştiği ve Çinlilerin bunu açıklamadığı anlamına geliyor.\" dedi. Kovid-19'un furin çatlağının genetik olarak eklendiği bir virüsün insansılaştırılmış fareler üzerinde seri geçişleme deneyleriyle yaratıldığına inandığını dile getiren Quay, ABD Senatosuna verdiği ifadede, \"(Bu yöntemde) Bir fare grubunu enfekte edip bir hafta bekliyorsunuz, sonra en hasta fareden virüsü çıkartıp başka bir grup fareyi enfekte ederek deneyi tekrarlıyorsunuz. Böylece haftalar için evrimi yönlendirerek bütün insansılaştırılmış fareleri öldürebilecek bir virüs yaratıyorsunuz.\" şeklinde konuştu. Söz konusu araştırmalara Çin Halk Kurtuluş Ordusunun (ÇHKO) Askeri Tıp Bilimleri Akademisinden araştırmacıların katkıda bulunduğuna dair açık kaynaklarda bilgilere rastlandığına dikkati çeken yetkililer, bilinmeyen bir virüse işlev kazandırarak ölümcül hale getirmenin ve ardından ona karşı bir aşı geliştirmeye çalışmanın, söz konusu virüsü biyolojik silah olarak kullanma niyetine işaret ettiğini vurguladı. ÇHKO'nun aşı uzmanı Cou Yüsın'ın salgının başladığı tarihlerde Vuhan Viroloji Enstitüsü araştırmacılarıyla ortak çalışmalar yürüttüğüne ve hemen salgının ardından Şubat 2020'de bir aşı patenti için başvuruda bulunduğunu belirten yetkililer, Cou'nun Mayıs 2020'de hayatını kaybettiğini, ölüm sebebinin bilinmediğini, bazı görgü tanıklarının enstitünün çatısından düşerek öldüğünü aktardığını fakat bunun doğrulanamadığını vurguladı. Öte yandan soruşturmada, salgından önceki iletişim kayıtlarının, 3. seviye güvenlikli bir laboratuvarda işlev kazandırma deneylerinde çalıştığı tahmin edilen araştırmacılardan üçünün ilk vakaların görüldüğü Kasım 2019'da hastalandığı, araştırmacılardan birinin aile üyesinin yaşamını yitirdiği ortaya çıktı. Soruşturmaya katılan bir yetkili, \"Hastalanmalarının sebebinin Kovid-19 olduğundan tamamen eminiz çünkü Dr. Şı'nın ileri koronavirüs araştırma laboratuvarında çalışıyorlardı. Bu kişiler otuzlu veya kırklı yaşlardaki eğitimli biyologlar. Bu yaştaki bilim insanları gripten kolay hastalanmazlar.\" ifadelerini kullandı. Öte yandan soruşturmada bazı karartma çabalarına da işaret edildi. Enstitünün internet sitesinde yer alan bilgiye göre, Çin Bilimler Akademisinin güvenlik direktörü 19 Kasım 2019'da kurumu ziyaret ederek çalışanlara Çin Devlet Başkanı Şi Cinping'in \"karmaşık ve vahim bir meseleye dair sözlü ve yazılı direktiflerini\" iletti. Vuhan Üniversitesinden akademisyenlerin salgın sonrasında ilk günlerde sosyal medyada yer alan hastalık şikayetlerinin yoğunluk haritasına dair yayımladığı çalışmada en önemli yayılma noktası olan bölgede Vuhan Viroloji Enstitüsünün yeri işaretlenmemişti. O günlerde Çin yönetimi salgının Yangzı Nehri'nin karşı yakasındaki Huanan Gıda Ürünleri Pazarı olduğu varsayımını önemsizleştirmeye çalışıyordu. Oysa yoğunluk haritasındaki en büyük yayılma noktaları halihazırda enstitünün bulunduğu yakada konumlanıyordu. Dünya, Kovid-19 salgınından ilk kez, Çin'in 31 Aralık 2019'da Hubey eyaletine bağlı Vuhan kentinde \"kaynağı bilinmeyen gizemli solunum yolu hastalığının\" ortaya çıktığını DSÖ'ye bildirmesiyle haberdar olmuştu. Hastalık, ilk kez Vuhan'da deniz ürünleri gıda pazarını ziyaret eden kişilerde görülmüş, sebebi anlaşılamayan \"solunum rahatsızlığı\" şikayetiyle 17 Kasım 2019'da ilk hasta hastaneye başvurmuştu. Akciğer iltihaplanmasına yol açan hastalığa, yarasalarda bulunan bir beta koronavirüsün mutasyona uğramış hali olduğu tahmin edilen, daha önce bilinmeyen türdeki bir koronavirüsün sebep olduğu anlaşılmıştı. Salgının başlarında virüsün kökenine ilişkin soruşturma talebini reddeden Çin, uluslararası baskıların artmasıyla DSÖ heyetinin Vuhan'da incelemeler yapmasına izin vermişti. DSÖ, ilk vakaların ortaya çıktığı Çin'in Vuhan kentine, aralarında İngiliz zoolog Peter Dazsak'ın olduğu uluslararası bilim insanlarından oluşan heyet göndermişti. İnceleme sürecinde bazı heyet üyeleri, Çinli yetkililerin salgının başındaki ilk vakalarla ilgili hazırladıkları özetleri ve veri analizlerini kendilerine verdiğini ancak ham bilgileri paylaşmayı reddettiğini açıklamıştı. Heyet, 29 Ocak'ta başladığı saha çalışmalarında, ilk vakaların görüldüğü Vuhan Deniz Ürünleri Gıda Pazarı'nın yanı sıra virüsün kaza sonucu dışarı çıktığı iddialarına konu olan Vuhan Viroloji Enstitüsünde de incelemeler yapmış, enstitünün Direktör Yardımcısı Şı Cıngli ve laboratuvar çalışanlarından bilgi almıştı. 2002-2003 yıllarındaki Akut Solunum Yolu Sendromu (SARS) salgınının ardından, yarasa koronavirüslerinin genetik bilgilerinin olduğu bir arşiv oluşturmak amacıyla kurulan enstitü laboratuvarı, Kovid-19'un burada yapay üretildiği ve yanlışlıkla dışarı çıktığı iddialarının odağında yer almıştı. Çinli yetkililer, söz konusu iddiaları reddetmiş, Kovid-19'un başka bir ülkede ortaya çıktığı ve ithal dondurulmuş deniz ürünleriyle ülkeye geldiğine dair kanıtlanmayan, karşı iddialar ortaya atmıştı.", "summary": "Sağlık Bakanı Fahrettin Koca, Türkiye’nin sağlıkta önemli değişim yaşadığını, son 4 yılda salgın ve depremlerle sınandıklarını ancak sağlık yatırımları sayesinde büyük zorlukların üstesinden gelindiğini belirtti. Koca, Türkiye'nin sağlıkta küresel bir güç olma hedefi doğrultusunda yatırımlar ve projelerle sağlık hizmetlerini daha da güçlendireceklerini vurguladı."}
{"text": "Hacettepe Üniversitesi (HÜ) Tıp Fakültesi Alerji ve İmmünoloji Bilim Dalı Öğretim Üyesi Prof. Dr. Ebru Damadoğlu, AA muhabirine yaptığı açıklamada, ciltte aniden ortaya çıkan ve ortası soluk kırmızı döküntülere sebep olan rahatsızlığın ürtiker olarak tanımlandığını söyledi. Genellikle 24 saat içinde iz bırakmadan sönen kabarıklıklarla kendini gösteren ürtikerin, vücutta kızarıklık ve kaşıntı ile belirti verdiğini anlatan Damadoğlu hastalığın akut ve kronik olmak üzere iki farklı şekilde görüldüğünü aktardı. Damadoğlu 6 haftaya kadar süren ürtikerin akut, 6 haftadan fazla devam eden ürtikerin ise kronik olarak isimlendirildiğini ifade etti. Akut ürtikerin gelişmesinde tetikleyici faktörlerin, kronik ürtikerde ise bireysel yatkınlığın söz konusu olduğu bilgisini veren Damadoğlu, \"Akut ürtikerde bazı viral ve solunum yolu enfeksiyonları, kimi ağrı kesici ilaçların kullanımı tetikleyici olabilir. Kronik ürtikerde ise kişide bağışıklık sistemiyle ilgili altta yatan bir hastalık söz konusu olabilir. Bireysel yatkınlığın yanı sıra vücutta alerjiyle ilgili bazı hücreler bulunmaktadır ve kronik ürtikeri olanlarda bu hücreler biraz daha aktif olabilmektedir.\" dedi. Damadoğlu akut ürtiker geçiren her 5 kişiden 1'inde kronikleşme eğilimi olduğunu söyledi. Sonbahar mevsimine girilmesiyle birlikte enfeksiyonlara bağlı tetikleyici faktörlerin arttığını işaret eden Damadoğlu kişilerin ürtiker belirtilere karşı duyarlı olmaları gerektiğini belirtti. Damadoğlu sözlerine şöyle devam etti: \"Şu an viral enfeksiyonlarda artış beklediğimiz bir dönemdeyiz, Kovid-19 da bunlardan biri. Özellikle son dönemde Kovid-19'un da bir artış trendinde olduğunu biliyoruz. Kovid-19 geçiren hastalarda her 5 kişiden 1'inde ürtiker bulgular ortaya çıkabilmektedir. Çünkü, bağışıklık sistemi hücreleri üzerine virüsler etki ediyor. Virüsler bir mekanizmayla bu alerji hücrelerinin aktive olmasını sağlayarak ürtikeri tetikleyebiliyor. Genellikle ürtiker, koronavirüsün ilk belirtisi olarak karşımıza çıkmıyor. Koronavirüs ile ilişkili ürtikerde, kişide Kovid-19'a bağlı ateş, eklem ve boğaz ağrısı gibi şikayetler de eşlik ediyor. Kovid-19 tanısı konulan kişilerde deride kızarıklık, kabarıklık ve kaşıntı gibi şikayetler olması halinde hekime başvurulması gerekmektedir. Kovid-19 tedavisi sürerken buna bağlı bir ürtiker gelişimi söz konusuysa onun da bu süreçte tedavisine başlanmalıdır.\" Kronik ürtikeri bulunan bir kişi Kovid-19 olduğunda o kronik ürtikerde de alevlenme görülebileceğini işaret eden Damadoğlu, \"Bu kişilerde Kovid-19 tedavisi tamamlandığında buna bağlı ortaya çıkan ya da tetiklenen ürtikerin de seyrinin azalması beklenir. Kronik ürtikeri olmayan bir kişide eğer Kovid-19 akut ürtikeri tetiklemişse, hastalık atlatıldığında bu sorun da düzelir.\" dedi.", "summary": "Hacettepe Üniversitesi'nden Prof. Dr. Ebru Damadoğlu, ciltte kızarıklık ve kaşıntıya yol açan ürtikerin akut ve kronik olmak üzere iki türü bulunduğunu belirtti. Akut ürtikerin genellikle viral enfeksiyonlar ve ilaçlar nedeniyle tetiklendiğini, kronik ürtikerin ise bağışıklık sistemiyle ilgili hastalıklarla bağlantılı olduğunu söyledi. Kovid-19'un, özellikle bağışıklık hücrelerini etkileyerek ürtiker gelişimine yol açabileceğini ifade etti."}
{"text": "Politico'nun haberine göre, Polonya, Pfizer ile 60 milyon dozluk Kovid-19 aşı alım anlaşması yapmasına karşın aşıları almadı, ödeme de yapmadı. Pfizer ise bu nedenle Brüksel'de açtığı dava kapsamında Polonya'dan söz konusu sözleşmeyi ihlal ettiği için 1,5 milyar dolar talep etti. Söz konusu davanın ilk duruşmasının 6 Aralık'ta görülmesi bekleniyor. Polonya Sağlık Bakanı Adam Niedzielski, 19 Nisan'da yaptığı açıklamada, Avrupa Komisyonu ve Pfizer şirketine, daha fazla Kovid-19 aşısı alınmayacağı ve ödeme yapılmayacağının bildirildiğini açıklamıştı. Niedzielski, açıklamasında, \"Polonya'daki depolarda 67 ila 70 milyon doz aşı bulunuyor. Bütün bunlarla ne yapacağız?\" ifadelerini kullanmıştı.", "summary": "Polonya, Pfizer ile 60 milyon doz Kovid-19 aşı alım anlaşması yapmasına rağmen aşıları almadı ve ödeme yapmadı. Pfizer, sözleşme ihlali nedeniyle Polonya'dan 1,5 milyar dolar talep etti ve dava açtı. İlk duruşma 6 Aralık'ta yapılacak. Polonya, Avrupa Komisyonu ve Pfizer'e daha fazla aşı almayacaklarını bildirmişti."}
{"text": "SARS-CoV-2 virüsünün neden olduğu Kovid-19 hastalığının dünyada ortaya çıkışının üzerinden 4 yılı aşkın süre geçti. Hastalığa yakalanıp iyileşen bazı kişiler ise virüsün yol açtığı koku kaybı ya da bozukluğu, unutkanlık, dikkat dağınıklığı, dalgınlık ve yorgunluk gibi belirtilerle seyreden \"beyin sisi\" sorunlarını hala yaşıyor. Türkiye ve Almanya'dan 6 bilim insanı da Kovid-19'un bazı insanlarda neden yıllarca iz bıraktığını ve özellikle de bu sağlık sorunlarıyla etkisini sürdürdüğünü anlamak amacıyla çalışma gerçekleştirdi. Bilim insanları, araştırmalarında, koku kaybı yaşayan ya da kokuları farklı algılama (parosmi) hastalığı olan 145 Türk hastayı 3 yıl boyunca inceledi. Fonksiyonel MR görüntüleme yöntemiyle beyin bağlantısallık haritalamaları çıkarılan hastalarda, beynin hafıza, karar verme ve koku merkezleri arasında bilgi akışının azaldığı ortaya çıkarıldı. Ekibin, çalışmalarını kaleme aldığı \"Functional Connectivity Patterns in Parosmia\" başlıklı makaleleri ise \"Behavioral and Brain Functions (Davranışsal ve Beyin Fonksiyonları)\" adlı uluslararası hakemli dergide yayımlanarak dünya tıbbında da kabul gördü. Fotoğraf: Elif Küçük/AA Çalışmayı gerçekleştiren ekipte yer alan Kulak Burun Boğaz (KBB) ve Baş Boyun Cerrahisi Uzmanı Prof. Dr. Aytuğ Altundağ, AA muhabirine, Kovid-19 ile dünyada adeta bir koku kaybı salgınının da yaşandığını söyledi. Yıllardır diğer virüslere ve travmalara bağlı gelişen koku alma bozukluklarıyla ilgilendiğini, bu nedenle birçok kişiyi tedavi ettiğini anlatan Altundağ, senelerdir karşılaştığı hasta sayısının belki de 100 katını salgın sırasında gördüğünü bildirdi. Prof. Dr. Altundağ, salgın boyunca koku kaybı yaşayan ve yaşamayan hastalarda incelemeler yaptıklarını, kalıcı koku kaybının \"tazı burun\" diye adlandırılan, burundaki koku alanı geniş kişilerde daha çok ortaya çıktığını gözlemlediklerini belirtti. Salgının üzerinden 3 yıl geçmesine rağmen Türkiye'de hala koku duyusu azalmış ya da geri gelmemiş kişiler olduğuna dikkati çeken Altundağ, \"ABD rakamları net olarak açıkladı. Orada şu ana kadar raporlanan Kovid geçiren hasta sayısı 110 milyon. Yaklaşık 20 milyon insan da enfeksiyon esnasında koku kaybı yaşadı ve hala şikayeti devam eden 5 milyon insan var. Türkiye'deki rakamlara baktığımızda yaklaşık 16 milyon insanın Kovid geçirdiğini düşünürsek, neredeyse 850 bin ila 1 milyon kişinin hala Kovid sonrası koku kaybı şikayetinden mağdur olduğunu görmekteyiz.\" değerlendirmesini yaptı. Altundağ, bunun uzamış Kovid-19 ile alakalı bulgularını ortaya çıkardıklarını ve bu anatomik saptamayı yaptıktan sonra hastaların fonksiyonel MR'larını çektiklerini kaydetti. Prof. Dr. Aytuğ Altundağ, Kovid-19 hastalarında yaptıkları beyin bağlantısallık haritalandırması, fonksiyonel MR görüntüleme ve klinik çalışmalarda, özellikle koku kaybı yaşayanlardaki beyin bağlantısallığında uzun dönemde azalma gördüklerini söyledi. Kovid-19'un ya burun-beyin ya da burun-akciğer yoluna doğru gittiğini dile getiren Altundağ, şöyle konuştu: \"Burun-beyin yoluna gittiğinde hastalığın daha hafif geçirildiği düşünülüyordu fakat beyinsel uzun dönem etkileri bilinmiyordu. 'Long Kovid' kavramı bunu biraz açmış oldu. Ancak uzun dönem koku kaybı olan hastaların beyin bağlantısallığına bakıldığında, hafızada, dikkatte, bilişsel fonksiyonlarda azalmayı görünce dedik ki 'Kovid'deki koku kaybı unutkanlığa, hafızada bozulmaya ve bilişsel fonksiyonlarda azalmaya yol açıyor.' Hafıza ve bilişsel fonksiyonlardaki azalma da Kovid sonrası koku kaybının uzun dönem devam etmesine neden oluyor.\" Haritalandırma işlemi sırasında kullandıkları görüntüleme yöntemiyle beyinde koordinasyonu sağlayan sinir iletimindeki yavaşlama ve azalmayı tespit ettiklerini aktaran Altundağ, bunun önemli olduğunu, çünkü Kovid-19 sonrası görülen beyin sisinin bir süre depresyondan kaynaklandığının düşünüldüğünü kaydetti. Altundağ, \"Beyin bağlantısallığındaki azalmanın tespit edilmesi, bu hastaların tedavisinin nasıl sürdürüleceği anlamında net veriler sunmakta. Bu hastaların tedavi edilmesi gerektiği, hastalığın uzun dönem etkilerinin ne olabileceği konusunda da bize net bağlantılar sağlıyor.\" dedi. Prof. Dr. Altundağ, çalışmalardan elde ettikleri bulgulara göre, bu tür sorunlar yaşayan hastalara uygulanması gereken tedavi yöntemlerini şu şekilde sıraladı: \"Beyin ve koku alanındaki iltihabı azaltacak ilaç tedavilerimiz var. Bununla birlikte koku egzersizleri vererek beyni uyarmak, yaşam değişikliklerine gitmek gerekiyor. Açık havada spor, egzersiz yapılmalı, uyku düzenlenmeli. Mevcut Akdeniz diyetinin modifiye hali olan daha düşük karbonhidratlı ve şekerli, bol lifli, bol yağlı, protein ihtiyacı artırılmış diyetlerle beslenilmeli. Bunlar, hastalardaki nöron yenilenmesini ve beyindeki bağlantısallığı tekrar üst düzeye çıkarıp, ileride demans, dikkat dağınıklığı, fonksiyon bozukluğu gibi hastalıkların olmasını engelleyecektir.\" Hastalara koku egzersizi verildiğini, uyku sırasında kokular koklatılarak da bilişsel fonksiyonlarının ve hafızalarının artırıldığını bildiren Altundağ, kendisinin de bu bütünsel tedavileri uyguladığı hastalarının ilerleme kaydettiğini, birçoğunun artık iyileşmeye başladığını dile getirdi. Çalışmalarının dünya tıp literatürüne girmesinin onur verici olduğunu belirten Altundağ, yeni yapacakları çalışmada da bu viral hastalıkların insan beyninde oluşturduğu etkileri yapay zekayla araştıracaklarını sözlerine ekledi.", "summary": "Kovid-19 sonrası koku kaybı yaşayan hastalar, beyin bağlantısallığında azalma ve bilişsel fonksiyonlarda bozulma yaşıyor. Hacettepe Üniversitesi’nin çalışmasında, 145 hastada beyin bağlantısındaki azalma tespit edilerek, koku kaybının unutkanlık ve dikkat eksikliği gibi sorunlara yol açtığı bulundu. Tedavi yöntemleri arasında ilaçlar, koku egzersizleri ve yaşam tarzı değişiklikleri önerildi."}
{"text": "Uluslararası Fransız Radyosunun (RFI) haberine göre, Fransız Halk Sağlığı Kurumundan yapılan açıklamada, Eris vaka sayılarındaki artışın tüm bölgelerde gözlemlendiği ancak en yüksek artışın popüler tatil bölgelerinde olduğu bildirildi. Fransa’da, son günlerde Kovid-19 şüphesiyle hastaneye kaldırılan kişi sayısında artış gözlemlenirken, açıklamada, Kovid-19 şüpheli vakaların bir önceki haftaya kıyasla 15 ila 74 yaş arası bireylerde yüzde 25 artış gösterdiğini belirtildi. Söz konusu oranın 74 yaş üstü bireylerde yüzde 34 ve iki yaşın altıdaki bebeklerde ise yüzde 56 arttığı aktarıldı. Nouvelle Aquitaine en yüksek sayıda pozitif vaka bildiren bölge olurken 31 Temmuz ila 6 Ağustos tarihlerinde yaptırılan PCR testlerinden 789’unun pozitif çıktı. Occitanie’de 730, Başkent Paris'in yer aldığı Ile-de-France’de 689 ve Provence-Alpes-Cote d'Azur bölgesinde 638 test sonucunun pozitif olduğu açıklandı. Tatil bölgelerinde, insanların sosyalleşmek için festivaller ve diğer etkinliklerde bir araya gelmesinin Eris’in yayılma hızını tetiklemiş olabileceği aktarılırken yeni vakaların üçte birinden fazlasının, Kovid-19'un Omicron varyantının alt türevi olan Eris bağlantılı olabileceği kaydedildi. DSÖ, 9 Ağustos'ta Eris varyantına ilişkin bir rapor yayımlamıştı. Rapora göre, önceden \"gözlem altındaki varyant\" olan ve statüsü \"izlenmesi gereken varyant\" olarak değiştirilen Eris'in yaygınlığında istikrarlı bir artış olduğu belirtilmiş, 7 Ağustos itibarıyla 51 ülkeden 7 binin üzerinde numune paylaşılmıştı. Mevcut kanıtlara dayanarak Eris'in oluşturduğu halk sağlığı riski, diğer mevcut Kovid-19 varyantlarının riskine benzer şekilde \"küresel düzeyde düşük\" olarak değerlendirilmişti. Eris'in, özelliklerine bağlı olarak küresel olarak yayılabileceği ve vakalarda artışa neden olabileceği de kaydedilmişti.", "summary": "Fransa'da Eris varyantı vakalarında artış gözlemlendi, özellikle tatil bölgelerinde yayılma hızlandı. Kovid-19 şüpheli hastaneye yatışlar, 15-74 yaş arasında %25, 74 yaş üstü bireylerde ise %34 arttı. DSÖ, Eris'in küresel sağlık riski olarak düşük değerlendirildiğini ancak yayılmasının hızlanabileceğini belirtti."}
{"text": "EMA'nın aşı stratejisinden sorumlu yetkilisi Marco Cavaleri, düzenlediği basın toplantısında, Kovid-19'un sağlık sistemleri üzerinde önemli bir yük oluşturmaya devam ettiğini dile getirdi. Yaşlılar, hamileler, kronik hastalığa sahip olanlar gibi savunmasız grupların yeterince takviye doz aşı olmamasından kaynaklı endişenin sürdüğünü belirten Cavaleri, \"Aşılama kampanyaları öncelikle yılda bir kez ve kış başlangıcında yapılabilir.\" dedi. Cavaleri, bu konuda uluslararası ortaklarla görüşmelerin devam ettiğini söyledi.", "summary": "EMA yetkilisi Marco Cavaleri, Kovid-19'un sağlık sistemleri üzerindeki yükün devam ettiğini, savunmasız gruplar için aşılamanın önemine değindi. Aşılama kampanyalarının yılda bir kez ve kış başında yapılabileceğini belirtti."}
{"text": "Sağlık Bakanlığı Koronavirüs Bilim Kurulu Üyesi Prof. Dr. Alper Şener, Türkiye'de Kovid-19 vakalarında artış gözlenmediğini, ABD ve bazı Avrupa ülkelerinde görülen Omicron varyantının alt türevi olan Eris (EG.5.1) varyantının henüz tespit edilmediğini bildirdi. İzmir Katip Çelebi Üniversitesi Tıp Fakültesi Enfeksiyon Hastalıkları Öğretim Üyesi de olan Şener, AA muhabirine, dünya genelinde Kovid-19 vaka sayısında son üç aya göre yaklaşık yüzde 80 artış olduğunu belirtti. Dünya Sağlık Örgütü'nün yakın takibe aldığı Eris varyantı vakalarına henüz Türkiye'de rastlanmadığını ifade eden Şener, \"Türkiye için baktığımız zaman ise Türkiye'de henüz daha bu alt grup varyantla ilgili bir geri bildirim yok. Sahadaki kişisel gözlemimiz şu ki acil servise başvuru, test pozitifliyle, yoğun bakıma ve hastaneye yatan vakalarda Kovid-19 açısından bir artış yok.\" dedi. Dünyada bazı ülkelerde tek tip aşılama yöntemi uygulanırken Türkiye'de Sağlık Bakanlığının \"hibrit aşı\" yöntemini belirlediğini dile getiren Şener, şunları kaydetti: \"Sağlık Bakanlığı tarafından Türkiye'de hibrit aşılama stratejisinin güdülmüş olması, vaka sayılarının tırmanışa bir engel olabilir çünkü şunu biliyoruz ki hibrit bağışıklığı dediğimiz mRNA aşıları ve inaktif aşıları Türkiye'nin korona aşısını birlikte kombine uygulamış olması daha iyi bir bağışıklık sağlıyor. Alt grup varyantlara karşı daha iyi bir koruma yelpazesi aldı. Kısmen de olsa bunu biliyoruz. İngiltere ve Amerika Birleşik Devletleri ise genelde tek tip aşılama yaptılar. mRNA aşılamalarını yaptılar. O ülkelerdeki tırmanışı ya da aşıdan kaçan varyantları buna bağlayabiliriz ama yorum yapmak için çok erken.\" Şener, Türkiye'de okulların açılmasından sonraki süreçte büyük kentlerde Eris varyantının görülebileceğini ifade etti. Eris varyantının da belirtilerinin Kovid-19 ile aynı olduğunu dile getiren Şener, şunları kaydetti: \"Şikayetler aynı; burun akıntısı, burun tıkanıklığı, eklem ağrısı, gözlerinin arkasındaki ağrı, kuru öksürük, halsizlik gibi. Bu dönemde altını çizmekte fayda var, bu semptomları olan vatandaşlarımız mutlaka Kovid-19 PCR testi yaptırmasında fayda var çünkü sessiz bir Kovid-19 pandemisiyle yaz döneminde karşı karşıya kalmış ya da kalıyor olabiliriz, gözümüzden kaçıyor olabilir.\" Dünya Sağlık Örgütü, 9 Ağustos'ta yayımladığı raporunda, daha önce \"gözlem altındaki varyant\" olan Omicron'un alt türevi Eris (EG.5.1) varyantının statüsünü, \"izlenmesi gereken varyant\" olarak değiştirmişti. Mevcut kanıtlara dayanarak, Eris'in oluşturduğu halk sağlığı riski, diğer mevcut Kovid-19 varyantlarının riskine benzer şekilde \"küresel düzeyde düşük\" olarak değerlendirilmiş, Eris'in özelliklerine bağlı olarak küresel şekilde yayılabileceği ve vakalarda artışa neden olabileceği kaydedilmişti.", "summary": "Prof. Dr. Alper Şener, Türkiye'de Kovid-19 vakalarında artış gözlemlenmediğini ve Eris varyantının henüz tespit edilmediğini belirtti. Hibrit aşı stratejisinin Türkiye için daha iyi bir bağışıklık sağladığını vurguladı, ancak büyük şehirlerde okulların açılmasıyla Eris varyantının görülebileceğini söyledi."}
{"text": "Kovid-19'un Eris varyantının Türkiye'de 9 kişide görülmesine ilişkin AA muhabirine açıklamada bulunan Ankara Üniversitesi Tıp Fakültesi Enfeksiyon Hastalıkları Ana Bilim Dalı Başkanı Prof. Dr. İsmail Balık, Eris'in, Omicron'un bir alt varyantı olduğunu belirterek, \"Toplumsal açıdan telaşlanmamızı gerektirecek bir durum yok. Virüsler sürekli mutasyonlarla yeni varyantlar yaparlar ve toplumda hastalığı enfeksiyonla devam ettirmeye çalışırlar.\" diye konuştu. Varyant hakkında endişe edilmemesi gerektiğini belirten Balık, \"Kovid-19 salgını, ilk görüldüğü gibi hiçbir zaman olmayacak. Virüs mutasyon geçirse de artık dünya toplumunun bağışıklık sistemi, hastalığı geçirmekten ve aşılanmaktan bu virüs grubunu tanıyor.\" dedi. Balık, Eris vakalarının yurt dışında yaklaşık iki ay önce artış gösterdiğine değinerek, bu varyantın Türkiye'de de görülmesini doğal karşıladığını dile getirdi. Prof. Dr. Balık, Eris varyantının belirtilerine ilişkin, \"Üst solunum yolu enfeksiyonları, boğaz ağrısı, nezle, göz yaşarması, hapşırık gibi belirtiler bulunuyor. Tat ve koku kaybı eskiye göre az da olsa devam ediyor. Vakalarda ishal de görülüyor.\" bilgilerini verdi. Bu belirtileri gösteren kişilerin hastaneye gitmesi halinde test yapıldıktan sonra net şekilde tanı konulabileceğini aktaran Balık, belirtiler geçene kadar kişilerin maske takmasını gerektiğini vurguladı. Virüsten korunmak için hijyenin önemini vurgulayan Balık, ellerin sık sık yıkanması gerektiğini söyledi. Balık, \"Daha önce aşı yaptıran sağlıklı bireylere yeniden aşı yaptırmak konusunda Dünya Sağlık Örgütü biraz rahat davranıyor açıkçası. Biz ise özellikle risk gruplarına özenli davranmak gerektiğini düşünüyoruz. Son varyantlara karşı hazırlanmış olan aşı olursa aşının etkinliği de artar. İlk varyanta karşı hazırlanmış olan aşının etkinliği tabii ki daha az olacaktır. Önümüzdeki dönemde yeni varyantlara karşı hazırlanmış aşılar piyasaya gelecektir.\" diye konuştu. Belirtilerin kişiden kişiye değişebildiğini, hastaların çoğunlukla kısa sürede iyileşebildiğini anlatan Balık, şunları kaydetti: \"Virüs eğer solunum yollarını tutmuşsa yani alt solunum yollarına, akciğere inmişse hastalık süresi 20-25 güne kadar çıkabiliyor. Sadece üst solunum yolunda sınırlı kalmışsa 3-5 gün içinde, maksimum bir hafta içinde çoğunlukla kendiliğinden gidiyor. Dolayısıyla geçmiştekine göre hafif seyrettiğini söylememiz gerekiyor.\" Hastalığın hafif semptomlarla seyrettiği durumlarda hastayı izlediklerini ve grip, soğuk algınlığı tedbirlerini uyguladıklarını söyleyen Balık, ağır semptom gösterenlere yönelik ise özel tedavi yöntemlerinin bulunduğunu belirtti.", "summary": "Prof. Dr. İsmail Balık, Türkiye'de Eris varyantının 9 kişide tespit edildiğini belirtti ve bu varyantın endişe edilmesi gereken bir durum yaratmadığını söyledi. Eris'in belirtileri arasında üst solunum yolu enfeksiyonları, boğaz ağrısı ve ishal bulunuyor; Balık, risk grubundakilerin aşıya dikkat etmesi gerektiğini vurguladı."}
{"text": "Dünya Sağlık Örgütü (DSÖ), Kovid-19 aşılama önerilerini, salgının yeni bir aşaması için revize ederken sağlıklı çocuklar ve ergenlerin mutlaka bir aşıya ihtiyaç duymayabileceği ancak yaşlı ve risk altındaki grubun son aşısından 6 ila 12 ay sonra hatırlatma dozunu alabileceği belirtildi. DSÖ'den yapılan yazılı açıklamaya göre, Örgüt'ün bağışıklama uzmanlarından oluşan Stratejik Danışma Grubu'nun (SAGE), Omicron'un etkisini ve enfeksiyon ile aşılama nedeniyle nüfus düzeyindeki yüksek bağışıklığı yansıtmak için Kovid-19 aşılarının kullanımına öncelik verilmesine yönelik yol haritasını revize etti. Yol haritasına göre SAGE, SARS-CoV-2 enfeksiyonundan ölüm ve ciddi hastalık riski en yüksek olan kişileri korumaya öncelik vermeye ve dirençli sağlık sistemlerini devam ettirmeye odaklanmayı sürdürdü. Aşılamada hatırlatma dozları ve bunların aralıkları hakkında gözden geçirilmiş tavsiyeler yer alırken Kovid-19 aşılaması için yüksek, orta ve düşük olmak üzere üç öncelikli gruba değinildi. Yüksek öncelikli grup, yaşlı yetişkinleri içerirken orta öncelikli grupta ayrıca bir hastalığı olmayan sağlıklı yetişkinler (50-60 yaş altı), düşük öncelikli grupta ise 6-17 yaş arasındaki sağlıklı çocuklar ve ergenler yer aldı. Yaygın enfeksiyon ve aşılama nedeniyle dünya çapında yüksek düzeyde nüfus bağışıklığı göz önüne alındığında, aşılamadaki esas amaç ciddi hastalık ve ölüm tehdidiyle karşı karşıya olanların aşılanmasına odaklamak oldu. Yüksek öncelikli popülasyon grubundaki yaşlı yetişkinler ve diğer önemli risk faktörlerine sahip gençler için son aşıdan 6 veya 12 ay sonra ek hatırlatma dozu önerildi. Ortak öncelikli grup için de aşılama ve hatırlatma dozları tavsiye ediliyor. Düşük öncelikli gruptaki sağlıklı çocuk ve ergenlerin ise mutlaka aşılanmasını önerilmezken bu grup için ülkelerin hastalık yükü ve maliyet gibi faktörlere dayalı aşılamayı düşünmesi gerektiğini belirtildi. Kovid-19 aşılarının ve ilave dozların her yaş için güvenli olduğu da belirtildi. SAGE Başkanı Hanna Nohynek, \"Yeni yol haritasının çoğunlukla yaşlı yetişkinler ve ciddi hastalık riski altında olanların aşılanmasının önemini yeniden vurguluyor.\" ifadesini kullandı.", "summary": "DSÖ, Kovid-19 aşıları için revize edilen önerilerde, sağlıklı çocuklar ve ergenler için aşı zorunluluğunun olmadığını, ancak yaşlılar ve risk altındaki gruplara hatırlatma dozları önerildiğini açıkladı. Aşılamada öncelik, ciddi hastalık ve ölüm riski taşıyanlara verilecek."}
{"text": "Dışişleri Bakanı Hakan Fidan, Polonya'nın başkenti Varşova'da Avrupa Birliği (AB) Dışişleri Bakanları Gayriresmi Toplantısı (Gymnich) marjında İsveç Dışişleri Bakanı Maria Malmer Stenergard ve Moldova Başbakan Yardımcısı ve Dışişleri Bakanı Mihai Popşoi ile ayrı ayrı bir araya geldi. Bakanlık, görüşmeye ilişkin X sosyal medya platformundan paylaşımlar yaptı. Paylaşımlarda Fidan'ın AB Gymnich marjında Stenergard ve Popşoi ile bir araya geldiği aktarıldı. Dışişleri Bakanı Hakan Fidan, Avusturya Dışişleri Bakanı Beate Meinl-Reisinger ile bir araya geldi. Dışişleri Bakanlığının X sosyal medya hesabından, Bakan Fidan'ın, AB Dışişleri Bakanları Gayriresmi Toplantısı kapsamındaki temaslarına ilişkin paylaşım yapıldı. Paylaşımda, Fidan'ın Avusturyalı mevkidaşı Meinl-Reisinger ile görüştüğü ifade edildi.", "summary": "Dışişleri Bakanı Hakan Fidan, AB Dışişleri Bakanları Toplantısı sırasında İsveç Dışişleri Bakanı ve Moldova Dışişleri Bakanı ile görüşmeler yaptı. Ayrıca, Avusturya Dışişleri Bakanı ile de bir araya geldi."}
{"text": "Cumhurbaşkanı Recep Tayyip Erdoğan, \"Geleceğin teknolojilerine yön veren TEKNOFEST gençliğiyle, Kuzey Kıbrıs'ın dört bir yanında yükselen eserlerimizle, büyük bir vizyonla hayata geçirdiğimiz stratejik projelerimizle inşallah daha nice asırlar boyunca burada olmaya devam edeceğiz.\" dedi. Cumhurbaşkanı Erdoğan, eski Ercan Havalimanı'nda düzenlenen, AA'nın global iletişim ortağı olduğu, Türkiye'nin en büyük teknoloji festivali TEKNOFEST KKTC'nin Ödül Töreni'nde konuştu. Konuşmasına Kıbrıs Türk halkını selamlayarak başlayan Erdoğan, \"Akdeniz'in kalbinde, geçmişle geleceğin buluştuğu bu güzel topraklarda sizlerle bir arada olmanın bahtiyarlığı içindeyim. Bugün Akdeniz'in incisi, Kuzey Kıbrıs Türk Cumhuriyeti'ndeyiz. Tarihle, bilimle, teknolojiyle yoğrulmuş bir coşkuyu hep beraber yaşıyoruz.\" ifadesini kullandı. TEKNOFEST öncesi Cumhuriyet Yerleşkesi, Cumhurbaşkanlığı Binası ile Meclis Binasının açılışını yaptıklarını hatırlatan Cumhurbaşkanı Erdoğan, şöyle devam etti: \"Şimdi de dünyanın en büyük havacılık, uzay ve teknoloji festivali TEKNOFEST vesilesiyle sizlerle bir aradayız. Bu alanı hınca hınç dolduran, coşkusuyla, enerjisiyle, sevdasıyla, Kıbrıs'ta muhteşem bir teknoloji rüzgarı estiren siz gençlerimizin her birine ayrı ayrı ayrı teşekkür ediyorum. Bu iftihar tablosu için Rabb'ime sonsuz hamdediyorum. Heyecanınız, coşkunuz, tutkunuz daim olsun. Bizleri böylesine güzel bir atmosferde buluşturan Sanayi ve Teknoloji Bakanlığı'mıza, Türkiye Teknoloji Takımı T3 Vakfımıza, festivale emek veren tüm kardeşlerime şükranlarımı sunuyorum. Teknolojide bir dünya markası haline gelen TEKNOFEST'in 11'incisini, Kuzey Kıbrıs'ta gerçekleştiriyoruz. Her sene yeni rekorlar kıran TEKNOFEST'in Kıbrıs etabına 22 ülkeden 15 bin 750 takım ve 47 bin 865 yarışmacı başvurdu. Farklı kategorilerde düzenlenen bu yarışmalarda 6 ülkeden 268 takım ve 1083 yarışmacı ise finalist olma başarısı gösterdi. Ödül alan gençlerimizin her birini ayrı ayrı tebrik ediyor, başarılarının devamını diliyorum. Yarışmaya katılan, fikirleriyle, eserleriyle, projeleriyle TEKNOFEST'e güç katan tüm kardeşlerime teşekkür ediyorum. Sizlerle gurur duyduğumu özellikle bilmenizi isterim.\" Cumhurbaşkanı Erdoğan, Drone Şampiyonası'ndan Uçan Araba Simülasyon Yarışması'na, Sosyal İnovasyondan Turizm Teknolojilerine, Robotik ve Yazılımdan Kontrol Mekanizmalarına sergilenen eserlerin, başarılan işlerin gençlerin teknolojide aldığı mesafeyi net bir şekilde ortaya koyduğunu belirterek, \"Her birinin gerisinde büyük emekler, fikir ve alın teri olan bu çalışmaların Kıbrıs'ta sergilenmesi bizler için ayrı bir anlam taşıyor. Çünkü bu sadece bir festival değil aynı zamanda bir milletin, iki devletin, tek yüreğin ortak istikbaline doğru attığı kararlı bir adımdır.\" dedi. Türk milleti ve Kıbrıs Türk'ü olarak bu topraklarda ev sahibi olduklarını vurgulayan Erdoğan, \"Bunu bilmeyenler bilsin, duymayanlar duysun. Her karışında bir Mehmetçik veya Mücahidin naaşı olan bu topraklar bize şehitlerimizin mirası ve emanetidir.\" diye konuştu. Ada'nın her metrekaresinde izleri, eseri ve silinmez hatıraları olduğunu belirten Cumhurbaşkanı Erdoğan, şunları kaydetti: \"Yüzyıllardır buradaydık, 51 yıl önce buradaydık, yine buradayız. Geleceğin teknolojilerine yön veren TEKNOFEST gençliğiyle, Kuzey Kıbrıs'ın dört bir yanında yükselen eserlerimizle, büyük bir vizyonla hayata geçirdiğimiz stratejik projelerimizle inşallah daha nice asırlar boyunca burada olmaya devam edeceğiz. Bu vesileyle, kanlarıyla destan yazan tüm şehitlerimizi rahmetle, minnetle, şükranla yad ediyor, hayatta olan gazilerimize, Mevla'dan hayırlı ve sağlıklı ömürler niyaz ediyorum. Şüheda yurdu bu toprakları, gerekirse canımız pahasına müdafaa ve muhafaza etmeye hazır olduğumuzu bugün tekrar ilan ediyorum. Bir milletin büyüklüğü, kurduğu hayallerle ölçülür. Biz millet olarak en zor, en sancılı zamanlarımızda dahi hayal kurmaktan asla vazgeçmedik. Bu uğurda sayısız bedeller ödedik ama hedeflerimizden kopmadık. Piri Reislerin, Mimar Sinanların, Ali Kuşçuların, Cezerilerin, Ferganilerin, Hezarfen Ahmet Çelebilerin yolundan sapmadık. Uçağını kendi elleriyle yapan Vecihi Hürkuş'un, 'Milletimiz tayyaresiz yaşayamaz.' diyerek uçak fabrikası kuran Nuri Demirağ'ın, savunma sanayisine ömrünü adayan Kafkas İslam Ordusu Komutanı Nuri Killigil Paşa'nın yarım kalan hikayesini tamamlamak için gecemizi gündüzümüze kattık. 'Tam bağımsız Türkiye' idealimizi kuvveden fiile çıkarmak için yerli ve milli teknoloji hamlemizi başlattık. Bu zorlu mücadelenin yol başçılarından biri olan merhum dünürüm, Özdemir Bayraktar abimizdi. İnsansız hava araçlarında bugün geldiğimiz noktada en büyük paylardan biri, şüphesiz merhum Özdemir Bayraktar'ındır. Kendisini bir kez daha rahmetle anıyorum, ruhu şad, mekanı inşallah cennet olsun.\" Cumhurbaşkanı Erdoğan, \"Dünyada SİHA teknolojisinde en gelişmiş ilk 3 ülke arasında yer alıyoruz. Bundan sonra da aynı azimle, aynı heyecanla çalışmaya devam edeceğiz.\" dedi. \"Bu yola revan olduğumuzda bize 'boşuna heveslenmeyin, yapamazsınız, başaramazsınız' diyenlere bugün en güzel cevabı sizlerle veriyoruz.\" ifadesini kullanan Erdoğan, milli muharip uçak KAAN, insansız savaş uçağı Bayraktar Kızılelma, muharip insansız uçak ANKA-3, jet motorlu eğitim ve taarruz uçağı Hürjet, yeni nesil temel eğitim uçağı Hürkuş, ağır sınıf taarruz helikopteri ATAK-2 ve daha nicelerinin Gök Vatan'da, çok maksatlı amfibi gemisi TCG Anadolu'nun ise Mavi Vatan'da bayrağı gururla dalgalandırdığını söyledi. Cumhurbaşkanı Erdoğan, Türkiye'nin, SİHA teknolojisinde en gelişmiş ilk 3 ülke arasında yer aldığına işaret ederek, \"Bundan sonra da aynı azimle, aynı heyecanla çalışmaya devam edeceğiz. Sizlerden aldığımız ilhamla, sizlere duyduğumuz güvenle, sizlerin ürettiği teknolojilerle çok daha güçlü bir Türkiye, çok daha müreffeh bir Kuzey Kıbrıs Türk Cumhuriyeti'ni hiç hafife almayın, inşa edeceğiz. İstikbalin taşlarını şimdiden döşüyoruz. Eğitim, teknoloji ve spor alanında sizlerin yanındayız. Yeni okul projelerinin yanı sıra mevcut okulların tamir, tadilatı, ilave derslikleri ve diğer çalışmalarla depreme dayanıklılığını artırıyoruz.\" diye konuştu. YÖK ve YÖDAK arasında ilerlettikleri projeyle Ada'yı bir eğitim merkezi haline getirdiklerini vurgulayan Erdoğan, belge güvenliği ve dijital altyapı noktasında Türkiye'de hangi imkanlar varsa Kuzey Kıbrıs Türk Cumhuriyeti'nde de aynısının olacağını dile getirdi. Erdoğan, sözlerini şöyle sürdürdü: \"Son dönemde kamuoyumuzu da rahatsız eden İstanbul'daki diploma sahtekarlığı gibi utanç verici skandalların hiçbiri tekerrür etmeyecek. Gençlerimizin hakkının yenilmesinin önüne kalıcı ve kati biçimde geçmiş oluyoruz. Ülkemizde olduğu gibi Kuzey Kıbrıs Türk Cumhuriyeti'nde de gençlerin ve her yaştan insanın spor yapmasını arzu ediyoruz. Bu kapsamda halı sahalar, kapalı spor salonları, çok amaçlı spor tesisleri ve öğrenci yurtları inşa ediyoruz. 4 adet spor tesisinin yapımı tamamlandı. Açılışa hazır hale geldi. Bir diğer önceliğimiz yurtlardır. Halihazırda Ada genelinde 5 binada toplamda 7 bin 26 öğrenciye barınma hizmeti veriyoruz. Tüm kamu kurumlarında e-Devlet projelerimiz devam ediyor. Buradan şu müjdeyi de vermek isterim, elektronik Devlet mobil uygulamasının hayata geçirilmesi için çalışmalarda son aşamaya gelindi. Çok kısa sürede uygulamanın lansmanı gerçekleşecek.\" Sanayi ve istihdam alanında çalışmaların sürdüğünü ifade eden Erdoğan, organize sanayi bölgelerini geliştirerek, yeni sanayi bölgelerinin inşasını planlayarak Kıbrıs Türkü'nün dışa bağımlılığını azalttıklarını vurguladı. Erdoğan, daha sayamadığı nice yatırım, eser, hizmet ve projenin aydınlık yarınlara giden yolda birer kilometre taşı olduğunu belirterek, \"Türkiye'den Kuzey Kıbrıs'a denizin altından suyu getirdik mi? Şimdi ikinci etap. İnşallah elektriği de getireceğiz ve bununla su, elektrik konusunda Kuzey Kıbrıs'ın ihtiyaçlarını gidermiş olacağız. Gözleri karanlığa alışmış olanlar elbette aydınlıktan korkacaklardır. Kıbrıs Türkü'nün varlığına tahammül edemeyenlere taşeronluk yapanların TEKNOFEST'ten rahatsız olması doğaldır. Çağdaşlaşmayı, bilimde, teknolojide, kültür ve sanatta ileri gitmekte değil de kılık kıyafet yasaklarında arayan faşizan zihniyetin buradaki teknoloji şöleninden korkuya kapılması gayet tabiidir.\" değerlendirmesinde bulundu. Sendikacılık yapmaya kimsenin mani olamayacağına dile getiren Erdoğan, şöyle konuştu: \"Yap sendikacılığını. Biz bu işlere alışmışız. Türkiye'de sendikacılığın mazisi çok eskidir. Ama STK'ler, STK'lik nasıl yapılır bunu bilmesi lazım. Burada kalkıp da eğer sen Kuzey Kıbrıs'ta kızlarımızın başörtüsüyle uğraşmaya kalkarsan kusura bakma karşında bizi bulursun. Çünkü biz bunun mücadelesini çok verdik. Bu mücadeleyi vere vere bir yere geldik. Nasıl birilerinin gözleri kamaşacak diye güneş doğmaktan vazgeçmezse 3-5 marjinal rahatsız olacak diye biz de TEKNOFEST ruhundan, buradaki şu muhteşem ve muazzam tablodan vazgeçmeyiz.\" Cumhurbaşkanı Erdoğan, KKTC'nin yıllardır olduğu gibi gelecekte de çok kültürlülüğün, hoşgörünün, barışın merkezi olmaya devam edeceğini, bu güzel iklimi hangi bahaneyle olursa olsun kimsenin dinamitlemesine izin vermeyeceklerini söyledi. TEKNOFEST'i boykot çağrısı yapan marjinal tiplerin, Türkiye'de olduğu gibi KKTC'de de hayal kırıklığına uğradıklarını belirten Cumhurbaşkanı Erdoğan, \"Boykot dediniz, ne oldu, meydan tıklım tıklım dolu. Aynen Türkiye'de olduğu gibi boykot dedikçe satış yaptık. Burada da boykot dedikçe meydanlar doldu. Gençler, gençler olarak başarılarınızla çığır açan projelerinizle onlara hak ettikleri cevabı vermeye devam edeceksiniz. Sizlerden inancınıza, imanınıza, ahlakınıza, tarihten süzülüp gelen kültür ve medeniyet değerlerimize sıkı sıkıya sarılmanızı bekliyorum.\" dedi. Erdoğan, \"'Allah' nidalarıyla şehadete yürüyerek bu toprakları bizlere vatan yapan aziz şehitlerimizin ruhlarını şad etmenizi, onların hatıralarına sahip çıkmanızı sizlerden rica ediyorum. Ben sizlere güveniyorum.\" diye konuştu. \"İstanbul milletvekili ve TBMM Başkanvekili Sayın Sırrı Süreyya Önder'in vefatından duyduğum üzüntüyü burada ifade etmek istiyorum\" diyen Erdoğan, şunları kaydetti: \"Malum Sayın Önder'i ve Sayın Buldan'ı geçen ay Külliyemizde kabul etmiş, yürüttükleri temaslarla ilgili verimli bir görüşme yapmıştık. Kendisine Allah'tan rahmet, kederli ailesine, sevenlerine ve DEM Parti camiasına başsağlığı diliyorum. Merhum Önder'in de son dönemde büyük emek verdiği terörsüz Türkiye menziline vasıl olacağımıza yürekten inanıyorum. Rabb'im hepimizin yar ve yardımcısı olsun diyorum. TEKNOFEST 2025'in bir kez daha hayırlara vesile olmasını temenni ediyorum, ödül kazanan tüm gençlerimizi ayrı ayrı tebrik ediyorum. TEKNOFEST'e emeği geçen herkese, ülkemizin bu yüz akı projesine ilk günden beri katkı sunan her bir kardeşime şükranlarımı sunuyorum.\" TEKNOFEST logolu montla platforma çıkan Cumhurbaşkanı Erdoğan, festival paydaşlarıyla fotoğraf çektirdi. Erdoğan, daha sonra TEKNOFEST Yarışması'nda dereceye giren gençlere ödüllerini verdi. TEKNOFEST Yönetim Kurulu ve Türkiye Teknoloji Takımı Vakfı (T3 Vakfı) Mütevelli Heyeti Başkanı Selçuk Bayraktar, Cumhurbaşkanı Erdoğan ve KKTC Cumhurbaşkanı Ersin Tatar'a hediye takdim etti. Cumhurbaşkanı Erdoğan daha sonra Tatar ile TEKNOFEST pozu verdi, ardından T3 Vakfı Yönetim Kurulu ile fotoğraf çektirdi. Programa, TBMM Başkanı Numan Kurtulmuş ile Milli Savunma Bakanı Yaşar Güler, Çalışma ve Sosyal Güvenlik Bakanı Vedat Işıkhan, Çevre, Şehircilik ve İklim Değişikliği Bakanı Murat Kurum, Dışişleri Bakanı Hakan Fidan, Gençlik ve Spor Bakanı Osman Aşkın Bak, Milli Eğitim Bakanı Yusuf Tekin, Sağlık Bakanı Kemal Memişoğlu, Sanayi ve Teknoloji Bakanı Mehmet Fatih Kacır, Tarım ve Orman Bakanı İbrahim Yumaklı, Ticaret Bakanı Ömer Bolat ile Ulaştırma ve Altyapı Bakanı Abdulkadir Uraloğlu, TBMM Başkanvekili Celal Adan, BBP Genel Başkanı Mustafa Destici, Türk Devletleri Teşkilatı Aksakallar Konseyi Başkanı Binali Yıldırım, Genelkurmay Başkanı Orgeneral Metin Gürak, kuvvet komutanları, Anadolu Ajansı Yönetim Kurulu Başkanı ve Genel Müdürü Serdar Karagöz, TRT Genel Müdürü Mehmet Zahid Sobacı, milletvekilleri, resmi kurum ve sivil toplum kuruluşları temsilcileri de katıldı. Cumhurbaşkanı Recep Tayyip Erdoğan, Kuzey Kıbrıs Türk Cumhuriyeti'ndeki (KKTC) programını tamamlayarak İstanbul'a geldi. Özel uçak \"TC-TRK\" ile yurda dönen Erdoğan'ı, Atatürk Havalimanı'nda Cumhurbaşkanı Yardımcısı Cevdet Yılmaz ve İstanbul Valisi Davut Gül karşıladı. Cumhurbaşkanı Erdoğan ile Sağlık Bakanı Kemal Memişoğlu, Gençlik ve Spor Bakanı Osman Aşkın Bak, Ticaret Bakanı Ömer Bolat, AK Parti Genel Başkan Yardımcısı ve Parti Sözcüsü Ömer Çelik, Cumhurbaşkanlığı İletişim Başkanı Fahrettin Altun, Türk Devletleri Teşkilatı Aksakallar Konseyi Başkanı Binali Yıldırım ve Cumhurbaşkanı Dış Politika ve Güvenlik Başdanışmanı Akif Çağatay Kılıç da yurda döndü.", "summary": "Cumhurbaşkanı Erdoğan, TEKNOFEST KKTC'deki ödül töreninde yaptığı konuşmada, Türkiye'nin teknoloji alanındaki başarılarını vurguladı ve Kuzey Kıbrıs'ın gelecekteki stratejik projelerle daha da güçleneceğini belirtti. Ayrıca, yerli teknoloji üretimi ve savunma sanayisine verdiği destekle Türkiye'nin küresel alandaki gücünü artırmayı sürdüreceklerini söyledi."}
{"text": "Cumhurbaşkanı Recep Tayyip Erdoğan ve Kuzey Kıbrıs Türk Cumhuriyeti (KKTC) Cumhurbaşkanı Ersin Tatar'ın katılımıyla düzenlenen KKTC Cumhuriyet Yerleşkesi Açılış Töreni'nde konuşan TBMM Başkanı Kurtulmuş, herkes için övünç ve gurur kaynağı olan tarihi bir güne şahitlik edildiğini belirtti. KKTC Cumhuriyet Yerleşkesi ve KKTC Cumhuriyet Meclisi'nin yeni binası ile açılışları yapılacak diğer yapıların hayırlı olmasını dileyen Kurtulmuş, \"Burada sadece binaların açılışını yapmıyoruz, aynı zamanda bir büyük hatırlayışı, bugün itibarıyla açık bir irade beyanını ve çok kuvvetli bir gelecek niyetimizi ortaya koyuyoruz.\" dedi. KKTC'nin bugünlere kolay gelmediğini söyleyen Kurtulmuş, sözlerini şöyle sürdürdü: \"Nice baskılarla, nice zulümlerle, nice haksızlıklarla, nice izolasyonlarla, nice neo-emperyal güçlerin baskılarıyla zor günler geçirdiğini biliyoruz. Dolayısıyla burada bu binaların açılışı, aynı zamanda bir büyük hatırlayıştır. Erenköy'ü, Geçitkale'yi ve Boğaziçi’nde verilen mücadeleyi hatırlayıştır. Bu binanın açılışı, aynı zamanda geçmişte yokluklar içerisinde mücadele eden Milli Mukavemet Teşkilatını hatırlayıştır. Bu binaların açılışı, aynı zamanda 'Ya Allah' diyerek ayağa kalkan Kıbrıslı mücahitleri hatırlayıştır. Geçmişlerimize rahmet diliyorum, mekanları cennet olsun, hepsinin ruhu aziz olsun.\" TBMM Başkanı Kurtulmuş, Kıbrıs'ın bugünlere gelmesine emeği geçen Kıbrıs Türk halkının bağımsızlık mücadelesinin liderleri Dr. Fazıl Küçük ve Rauf Denktaş başta olmak üzere Kıbrıs Barış Harekatı vasıtasıyla Kıbrıs'ı işgalden ve zulümden kurtaran Bülent Ecevit, Necmettin Erbakan ve Semih Sancar'ı da rahmetle andı. Kurtulmuş, \"Eğer Kıbrıs Barış Harekatı olmasaydı hiç şüphesiz bugün Kıbrıs Türk halkı olmayacaktı. Dolayısıyla Kıbrıs Barış Harekatı'nın değerini, orada akıtılan kanların ve savaş meydanlarında edilen duaların kıymetini çok iyi bilmek durumundayız. Allah gazilerimizden, şehitlerimizden razı olsun.\" diye konuştu. Yapılan açılışın Kıbrıs'ta yaşananları anımsatan önemli bir hatırlayış ve bir irade beyanı olduğunu söyleyen Kurtulmuş, şunları kaydetti: \"Bu binaların açılışı, Kıbrıs Türk halkının egemenlik haklarından hiçbir şart altında vazgeçmeyeceğinin, Kıbrıs Türk halkının hiçbir şekilde eşit egemenliğini bir adım geriye almayacağının ve her fırsatta var olan Kıbrıs Türk Devleti'ni daha ileriye taşıyacağının da iradesinin ilanıdır. Artık uzun yıllar müzakere masalarında vakit kaybettikten sonra bugün gelinen noktada eşit, egemen iki toplumun varlığının kabul edilmesi ve KKTC'nin uluslararası alanda tanınırlığını sağlamak için elimizden gelen bütün gayretle mücadele etme zamanıdır. Dolayısıyla aslında bu binaların yükselişi, bu irademizin de ortaya konulması demektir. Türkiye olarak kendisinin doğal olarak dostu, kardeşi ve bir parçası olan Kuzey Kıbrıs Türkü'nün her meselesini kendi milli meselemiz olarak görüyor ve her alanda da bunları ciddi bir şekilde korumak için mücadele ediyoruz.\" Bugünün mücadele iradesinin ortaya konulduğu bir gün olduğunu ifade eden Kurtulmuş, \"Ayrıca bu açılışla birlikte geleceğe ait olan iddiamızı da ortaya koyuyoruz. KKTC, uluslararası camianın önemli, saygın, itibarlı, güçlü bir devleti olarak vardır ve var olmaya devam edecektir.\" ifadesini kullandı. TBMM Başkanı Kurtulmuş, TEKNOFEST KKTC'nin de \"gelecek iradesi\" açısından önemli gördüklerini belirterek, \"TEKNOFEST vasıtasıyla on binlerce Kıbrıslı gencimiz burada hem milli teknolojilerimizi tanımak hem bilim, teknoloji alanındaki gücümüzü yeniden anlamak, böylece geleceğe güçlü bir şekilde hazırlanmak için niyetlerini yeniden sağlamlaştırmak amacıyla bir araya geliyorlar. Türkiye dışında yapılan bu ikinci TEKNOFEST'in, Türkiye'nin Kıbrıs'a verdiği önemin ve Kıbrıs gençlerine olan güveninin açık bir işareti olarak görülmesini istirham ediyorum.\" şeklinde konuştu. KKTC Cumhuriyet Yerleşkesi tamamlandığında KKTC'nin bağımsızlığının sembolü, Kıbrıs'ın güçlü geleceğinin ifadesi ve Türkiye ile Kıbrıs arasında asla kopmaz ilişkilerin somut bir göstergesi olacağını vurgulayan Kurtulmuş, KKTC Cumhuriyet Yerleşkesi projesine öncülük eden Cumhurbaşkanı Recep Tayyip Erdoğan'a şükranlarını dile getirdi. Cumhurbaşkanı Erdoğan'ın ısrarlı takibiyle yerleşkenin bu kadar kısa sürede yetiştirildiğini aktaran Kurtulmuş, \"Allah hayırlı, mübarek eylesin. Emeği geçen bütün arkadaşlarımıza Türkiye Büyük Millet Meclisi, Türkiye'deki parlamenter arkadaşlarımız ve milletimiz adına şükranlarımızı ifade ediyoruz. Kuzey Kıbrıs-Türkiye dostluğunun kıyamete kadar var olmasını, Kıbrıs Türk Devleti'nin de kıyamete kadar özgürce yaşamasını diliyorum.\" dedi.", "summary": "TBMM Başkanı Kurtulmuş, KKTC Cumhuriyet Yerleşkesi Açılış Töreni'nde yaptığı konuşmada, Kuzey Kıbrıs Türk Cumhuriyeti'nin bağımsızlık mücadelesinin önemine değindi ve Türkiye'nin her zaman KKTC'nin yanında olacağını vurguladı. Kurtulmuş, TEKNOFEST'in Kıbrıs'taki gençlere yönelik katkısının, ülkenin geleceğine olan güveni pekiştirdiğini belirterek, KKTC'nin uluslararası camiada güçlü bir devlet olarak varlığını sürdüreceğini ifade etti."}
{"text": "Cumhurbaşkanı Recep Tayyip Erdoğan, KKTC Cumhuriyet Yerleşkesi Açılış Töreni'nde yaptığı konuşmada, bu anlamlı tören vesilesiyle bir kez daha Kuzey Kıbrıs Türk Cumhuriyeti'nde bulunmaktan büyük memnuniyet duyduğunu söyledi. Hep birlikte büyük coşku ve heyecan içerisinde olduklarını dile getiren Erdoğan, \"Bugün bu topraklara bir mühür daha vuruyoruz. Kıbrıs Türk halkına muhteşem bir eser daha kazandırıyoruz. Bugün burada sıradan bir açılış töreni gerçekleştirmiyoruz, aynı zamanda irademizi, azmimizi, hürriyet sevdamızı da ilan ediyoruz. Cumhuriyet Yerleşkesi projemiz Kuzey Kıbrıs'ın gurur kaynaklarından biridir.\" ifadelerini kullandı. Erdoğan, 2022'de inşasına başlanan yerleşkenin 639 bin 475 metrekarelik alanda Cumhurbaşkanlığı binasına, Cumhuriyet Meclisi'ne, yüksek mahkemeye ve millet bahçesine ev sahipliği yapacağını bildirdi. İlk etapta Cumhurbaşkanlığı binası ile Cumhuriyet Meclisi'nin açılışını bugün gerçekleştirdiklerini aktaran Erdoğan, daha sonra yerleşkede millet bahçesi, millet camisi ve yüksek mahkeme binalarının da hizmete alınacağını belirtti. Kuzey Kıbrıs Türk Cumhuriyeti'nin artan itibarına yakışır bir eserin Lefkoşa'ya kazandırılmış olacağını vurgulayan Erdoğan, \"Cumhuriyet Yerleşkesi, Kıbrıs Türk halkının kararlılığının sembolüdür. Burası aynı zamanda haksızlık ve hukuksuzluklar karşısında bir devletin var olma iradesinin tezahürüdür. Türkiye ve Kuzey Kıbrıs'ımızın kader ortaklığının da bir göstergesidir.\" şeklinde konuştu. Erdoğan, bu güçlü temel üzerine yeni başarılar, yeni eserler inşa edeceklerini, istiklal ve istikbal mücadelesini daha güçlü şekilde devam ettireceklerini ifade ederek, şunları kaydetti: \"Kardeşliğimizi bozmaya, aramızı açmaya, bu bereketli topraklara, barış ve huzur yerine nefret tohumları ekmeye çalışanlar başarılı olamayacaktır. Yerleşkenin, Kıbrıs Türk'ünü daha ileriye taşıyacak kararlara ev sahipliği yapacağına tüm samimiyetimle inanıyorum. Sevginiz, ahde vefanız için her birinize teşekkür ediyorum. Türkiye'nin dün olduğu gibi bugün ve yarın da ihtiyaç duyacağınız her anda daima yanınızda olacağını bilmenizi istiyorum. Türk dünyasıyla ilişkilerin güçlendirilmesinden, Kıbrıs Türk halkına yönelik haksız izolasyonun kaldırılmasına kadar her alanda desteğimizi çok güçlü biçimde devam ettireceğiz. Bu düşüncelerle yerleşkenin yapımında emeği ve alın teri olan her bir kardeşime şükranlarımı sunuyorum. TOKİ'mizi özellikle tebrik ediyorum. Yerleşkemizin bir kez daha hayırlı olmasını diliyorum.\" Konuşmaların ardından yerleşkenin açılışı Cumhurbaşkanı Erdoğan, KKTC Cumhurbaşkanı Ersin Tatar ve protokol üyelerince dualarla gerçekleştirildi. Cumhurbaşkanı Erdoğan, Kuzey Kıbrıs Türk Cumhuriyeti (KKTC) Cumhuriyet Yerleşkesi Açılış Töreni'nde konuştu. Konuşmasına salondakileri ve Kıbrıs Türklerini selamlayıp, karşında muhteşem bir katılım gördüğünü söyleyerek başlayan Erdoğan, \"Rabb'im bu ihtişamınızın devamını nasip etsin. Bugün Akdeniz'in incisi, direnişin kalesi, vatan sevdasının ebedi ocağı, Mehmetçik ve Mücahitlerin destan yazdığı topraklardayız, Kuzey Kıbrıs Türk Cumhuriyeti'ndeyiz. 'Sağlam Devlet, Saygın Gelecek' şiarıyla bu topraklara kazandırdığımız muazzam eserlerin açılışını gerçekleştiriyoruz.\" ifadesini kullandı. Cumhuriyet Yerleşkesi'nin, 25 bin 210 metrekarelik alana sahip olduğunu, Cumhurbaşkanlığı binasının 600 kişilik 2 konferans salonu, 400 kişilik kabul salonu, 52 çalışma ofisi, 10 toplantı salonu, kafeterya ve yemekhaneyle 109 araçlık otoparka sahip olduğunu anımsatan Cumhurbaşkanı Erdoğan, şöyle devam etti: \"20 bin metrekare alanda inşa edilen Meclis binamızda ise Başkanlık ve Başbakanlık makamları, 157 kişilik Genel Kurul Salonu, 25 milletvekili makam odası ve bakanlar için toplantı salonu yer alıyor. Yerleşke içinde 290 bin metrekaresi yeşil alan olarak planlanan toplam 452 bin 428 metrekare büyüklüğündeki Millet Bahçemizin yapımı devam ediyor. 5 bin 661 metrekare alanda ise 2 bin 252 kişilik Millet Camisi inşa ediliyor. Yerleşkemizin son etabı olan Yüksek Mahkeme ve Millet Kütüphanelerinin inşasına da başlandı. Cami ile burası aynı zamanda inşallah bitecek. Cumhurbaşkanlığı Binamız, modern mimarisiyle devletimizin vakarını, Meclis Binamız ise ihtişamıyla Kıbrıs Türk halkının demokrasi sevdasını temsil ediyor. Bu eserlerin, her bir tuğlasında işçilerimizin alın teri, her tasarımında mimarlarımızın vizyonu, her detayında ise mühendislerimizin yeteneği var. Bütün bunlarla birlikte yine her bir detayında, her bir taşında, bu toprakların özgürlük ve mücadele ruhu var. TOKİ'mizin onlarca yıllık tecrübesiyle Kıbrıs Türkü'nün iradesi birleşti ve ortaya böylesine muhteşem bir eser çıktı. Kıbrıs Türk halkının adaletsizliğe karşı mücadelesinin en büyük mükafatı olan Kuzey Kıbrıs Türk Cumhuriyeti Devleti'nin gücüne ve itibarına yaraşır bu yerleşkenin hayırlı olmasını diliyorum. Kıbrıs Türk halkıyla kardeşliğimizin en yeni simgesi olan bu eserlerin hayata geçirilmesine katkıda bulunan mimarından mühendisine, teknikerinden işçisine, yüklenici firmasından kurum ve kuruluşlarımıza tüm emek sahiplerine kalpten teşekkür ediyorum.\" Kuzey Kıbrıs Türk Cumhuriyeti'nin her karışının kahraman şehitlerin kanlarıyla yoğrulduğunu hatırlatan Erdoğan, \"Bu topraklar, şanlı mazimizin, mücadele ruhumuzun ve köklü mirasımızın çok büyük bir nişanesidir. Kuzey Kıbrıs'ımız Girne Kalesi'nin asırlık surlarında Osmanlı'nın fetih ruhunu, Selimiye Camisi'nin minarelerinde ecdadımızın imanını taşır. Salamis'in taşları medeniyetimizin izlerini fısıldar. Bellapais'in sükuneti tarihimizin derinliğini anlatır.\" ifadesini kullandı. Aynı kültürü, aynı inancı, aynı kaderi ve aynı maziyi paylaşan Kıbrıs Türk halkıyla Türkiye’nin istikbalini de bir ve beraber gördüklerini söyleyen Cumhurbaşkanı Erdoğan, şunları kaydetti: \"Şunu burada bir kez daha açık açık söylemek istiyorum, 500 yılı aşkın süredir kök saldığı Ada'da dilini, dinini, kültürünü kahramanca muhafaza eden Kıbrıs Türk halkı geleceğe güven ve umutla bakmayı herkesten çok hak etmektedir. Ancak bu davada önümüze taş koymak isteyenler olduğunu biliyoruz. Ellerinden gelse Türkü Ada'dan hatta Anadolu'dan dahi kovacak kadar gözlerini kin ve nefret bürüyenlerin olduğunu hepimiz çok iyi biliyoruz. Bunlar hiçbir zaman durmadılar ve durmayacaklar. Kıbrıs Türkü kardeşlerimize eski acıları tekrar yaşatma heveslerinden asla vazgeçmeyecekler. İşte sizler de görüyorsunuz. Kuzey Kıbrıs Türk Cumhuriyeti, gelişen ekonomisini, güçlenen altyapısını, artan huzurunu, uluslararası camiada yükselen görünürlüğünü kıskananlar ellerinden geleni yapıyorlar. Kuzey Kıbrıs Türk Cumhuriyeti'nde faaliyet gösteren yatırımcılara gözdağı vermekten, Kıbrıs Türkü kardeşlerimizin arasında nifak duvarları örmeye kadar tüm tuşlara birden basıyorlar. Bu topraklarda asırlardır kök salmış, hoşgörü iklimini zehirlemek amacıyla mukaddes değerlerimiz üzerinden kirli bir oyun oynuyorlar. Biz bu oyunu, ülkemizde özellikle kritik kavşaklarda defalarca gördük. Hayat tarzı, kılık kıyafet, mezhep ve köken üzerinden insanlarımızı kutuplaştırmaya, özellikle de bu siyasette gerilimi tırmandırmaya çalıştılar. Benzer bir senaryonun burada da sahnelenmek istendiği açıktır. Ama Kıbrıs Türkü kardeşlerim o engin basiret ve ferasetleriyle oynanmak istenen kirli oyunun gayet farkındadır. Allah'ın izniyle hiçbirimiz bu tuzağa düşmeyecek, provokasyonlara prim vermeyeceğiz. Kıbrıs Türk halkının birliğinin, beraberliğinin, kardeşliğinin zayıflatılmasına müsaade etmeyecek, sabırlı, serinkanlı ve aklıselim ile hareket edeceğiz.\" Cumhurbaşkanı Erdoğan, \"Ömrünün neredeyse 50 yılı siyasette geçen bir devlet adamı olarak hep şunu söyledim, siyasi partilerimiz, hayat tarzlarımız, kökenlerimiz farklı olabilir ama bizleri bir arada tutan ortak paydamız ve hedeflerimiz aynıdır. Şunu kimse unutmasın, adlarımız farklı olsa da söz konusu Kıbrıs davası olunca soyadımız Kuzey Kıbrıs Türk Cumhuriyeti'dir.\" dedi. Erdoğan, Kıbrıs Türk halkının çıkarlarını koruma noktasında, kendileriyle birlikte 86 milyonun tamamının da aynı hissiyat ve hassasiyete sahip olduğunu söyledi. Cumhurbaşkanı Erdoğan, \"Kıbrıs Türkü'nün kalkınmasının önüne set çekmek için yanıp tutuşanlar, karşılarında Türkiye'nin eşsiz dayanışmasını bulacaklardır.\" ifadelerini kullandı. Fitnecilerin, bozguncuların, Kıbrıs Türkü'nün düşmanlarına gönüllü aparatlık yapanların kaybedeceğini ifade eden Erdoğan, Kuzey Kıbrıs Türk Cumhuriyeti'nin ise garantör ülke Türkiye'nin desteğiyle ilelebet payidar olacağını belirtti. Erdoğan, sözlerini şöyle sürdürdü: \"Kıbrıs Türkü'nün maruz bırakıldığı haksız izolasyon son bulmadıkça Ada'ya adil, kalıcı, sürdürülebilir ve Ada'nın gerçeklerine uygun bir çözüm gelmedikçe, bizim Güney Kıbrıs Rum yönetimini muhatap almamız, ticaret yapmamız, limanlarımızı kullandırmamız mevzubahis dahi olamaz. Yüzyıllardır aynı Ada'yı paylaştığı Kıbrıs Türkü'nü kendisine eşit görmeyen kibirli zihniyetin, kendini garantör Türkiye ile denk görme ve gösterme çabaları beyhudedir. Kıbrıs'ta çözümsüzlüğün bedelini, şımarıkça davranarak çözümü tıkamanın faturasını artık hiç kimse Kıbrıs Türkü'ne ödetemez.\" Kıbrıs Türk halkının bugüne kadar iyi niyetini, kalıcı ve adaletli çözüm isteyen taraf olduğunu defalarca gösterdiğini vurgulayan Erdoğan, Rum yönetiminin geçmişte alenen reddettiği federasyon tezini bugün savunmasının tek sebebinin, Türk tarafını masaya hapsetmek ve Kıbrıs Türk halkının egemenlik haklarını gasp etmek olduğunu söyledi. İki devletli çözümün Kuzey Kıbrıs Türk Cumhuriyeti ve Türkiye'nin ortak vizyonu olduğunu belirten Erdoğan, şu ifadeleri kullandı: \"Yeni bir müzakere süreci olacaksa, bundan böyle iki toplum arasında değil, egemen eşitlik içinde iki devlet arasında yürütülecektir. Biz de Kıbrıs meselesinin çözümünün bu yoldan geçtiğine inanıyor, Kıbrıs Türkü kardeşlerimizle birlikte bu istikamette gayretlerimizi sürdürüyoruz. Gönül birliğimizi, dayanışma ruhumuzu ve milli davamıza olan inancımızı muhafaza ettiğimiz sürece aşamayacağımız hiçbir engel olamayacaktır. Kıbrıs Türk siyaseti de istikrarını korumalı, suni krizlere teslim olmamalı. Türkiye ile Kıbrıs Türkleri arasındaki gönül bağını zedelemeye yönelik tuzaklara düşmemelidir.\" Erdoğan, son yıllarda dayanışma içinde çalışarak, ulaştırmadan sağlığa, teknolojiden eğitime, şehircilikten sulamaya, tarımdan enerjiye her alanda büyük eser, hizmet ve projeleri Kuzey Kıbrıs Türk Cumhuriyeti'ne kazandırdıklarını söyledi. Cumhurbaşkanı Erdoğan, 2024 yılı iktisadi ve mali işbirliği anlaşması çerçevesinde 15,9 milyar liralık ödenek tahsis ettiklerini, bu seneki anlaşmayla ise rakamı yaklaşık 21 milyar liraya çıkardıklarını belirtti. Konuya ilişkin bugünkü Resmi Gazetede yayınlanan kararın hayırlı olmasını dileyen Erdoğan, şunları kaydetti: \"İktisadi ve mali işbirliği antlaşmalarıyla geçen yıl ve bu sene toplam 37 milyar liralık bir kaynakla Kıbrıs Türk halkının yanında oluyoruz. Yeni dönemde başta altyapı, sağlık, eğitim ve dijital dönüşüm olmak üzere ekonomik kalkınmayı hızlandıracak, Kıbrıs Türkü'nün refahını artıracak stratejik projeleri inşallah hayata geçireceğiz. Sağlık alanında Yeni Girne Askeri Hastanesini geçtiğimiz Kasım ayında hizmete verdik. Güzelyurt ve Maraş Sağlık Merkezleri, Lapta Sağlık Merkezi, Pamuklu Sağlık Merkezi gibi yatırımlarımızın inşası devam ediyor. Şimdi bütün bu sağlık yatırımlarını farklı bir noktaya taşıyoruz. İki etap halinde inşa edeceğimiz 650 yataklı Lefkoşa Devlet Hastanesi ile sağlık alanındaki yatırımlar taçlanmış olacak. Bu tesis, sağlık turizmi açısından da Kuzey Kıbrıs'ın cazibesini artıracak, bölgesel düzeyde stratejik bir rol üstlenecektir. Hastanemizin 320 yataklı ilk etabının inşasına yakında başlıyoruz. Doktor Burhan Nalbantoğlu Sağlık Kampüsü'nün renovasyon çalışmaları da sürüyor. Proje tamamlandığında Kıbrıs Türk halkı, toplam 456 yataklı, özellikli, tüm alanlarda üst düzey hizmet sunan bir tesise daha kavuşacak.\" İki ülkenin Sağlık Bakanlıkları arasındaki işbirliğini de güçlendirdiklerini ifade eden Erdoğan, Kıbrıs Türk halkının yaşam kalitesini artırmaya yönelik yol projeleri ile ulaşım altyapısını da baştan sona yenileyeceklerini belirtti. Cumhurbaşkanı Erdoğan, 322 kilometrelik yol yapımı, bakım ve onarım çalışmalarının yanı sıra Değirmenlik, Çatalköy, Lapta Geçitköy, İskele, Boğaz, Lefkoşa çevre yollarıyla adanın dört bir yanını birbirine bağlayacaklarını söyledi. Ercan Havalimanı'nın hizmete girmesiyle yolcu sayısında yüzde 40 oranında artış olduğunu vurgulayan Erdoğan, şunları kaydetti: \"2023 yılı genelinde ulaşılan yolcu sayısına havalimanı açıldıktan sonra ilk 4 ayda ulaşıldı. Lefkoşa'yı doğrudan başka yerlere de bağlayacağız. Tarım ve enerji alanlarında da ciddi projeler devrede. Narenciye sektörünün geliştirilmesi için Güzelyurt başta olmak üzere tüm üretici ve ihracatçılara hizmet verecek soğuk hava deposu tesisi yapıyoruz. Tarımsal üretimi artırmak amacıyla ortak Mesarya Ovası sulaması iletim hattı projesi ve depo bağlantı hattı projesi devam ediyor. Kıbrıs Türkü'nün en önemli sorunu olan su meselesini çözdük. İçme suyunda çalışmaları bitirmiştik. Şimdi de sulamalarda önemli hamleler yapıyoruz. Su tedarikinin sorun olmaktan çıkmasıyla birlikte, Kıbrıs Türkü kardeşlerim, adanın diğer tarafına göre çok avantajlı bir konum elde etti. Kuzey Kıbrıs Türk Cumhuriyeti'nin enerji arz güvenliğinin sağlanmasına ve altyapısının güçlendirilmesine büyük önem veriyoruz. Suyu getirdiğimiz gibi enerji konusunu da mutlaka halledeceğiz.\" KKTC'ye şehircilik alanında da desteklerini arttırdıklarını belirten Erdoğan, ileriki dönemde TOKİ başkanlığıyla ülkeye yeni sosyal konutlar kazandıracaklarını ifade etti. Erdoğan, çöp sorununu tamamen ortadan kaldıracaklarını ve Çevre, Şehircilik ve İklim Değişikliği Bakanlığıyla Kuzey Kıbrıs'a yeni bir atık su arıtma tesisi yapacaklarını söyledi. Tüm dünyada marka haline gelen Sıfır Atık hareketinin burada zemin kazanmaya başladığını görmekten memnun olduklarını kaydeden Erdoğan, sözlerini şöyle sürdürdü: \"Taşınmaz Mal Komisyonu çalışmalarını da büyük bir dikkatle takip ediyoruz. Türkiye olarak Türk dünyasının ayrılmaz bir parçası olan Kuzey Kıbrıs Türk Cumhuriyeti'nin her alanda güçlü, özgüvenli ve müreffeh bir yapıya kavuşması için çalışmaya devam edeceğiz. Bu düşüncelerle bir kez daha Cumhuriyet Yerleşkesi'nin hayırlara vesile olmasını diliyorum. Emeği geçenleri kutluyorum.\" Cumhurbaşkanı Erdoğan, KKTC Cumhurbaşkanlığına gelişinde halkın sevgi gösterileriyle karşılandı.", "summary": "Cumhurbaşkanı Erdoğan, KKTC Cumhuriyet Yerleşkesi Açılış Töreni'nde yaptığı konuşmada, yerleşkenin Kuzey Kıbrıs Türk Cumhuriyeti için büyük bir anlam taşıdığını vurguladı. Erdoğan, Türkiye'nin Kuzey Kıbrıs'a sağladığı destekle altyapıdan sağlığa, eğitimden enerjiye kadar pek çok alanda önemli projelere imza attıklarını ifade etti. Ayrıca, KKTC'nin uluslararası alanda daha güçlü bir devlet olarak varlığını sürdüreceğini belirtti."}
{"text": "Bahçeli, \"3 Mayıs Milliyetçiler Günü\" dolayısıyla yayımladığı mesajda, 81 yıl önce milliyetçiliği gönüllerinde bayraklaştıran bir avuç cesur dava insanının, eziyet, zulüm, çile ve cefaya direne direne muazzam bir mücadele ruhunun mümessili olduğunu belirtti. Merhum Başbuğ Alparslan Türkeş'in de arasında bulunduğu 23 şuurlu Türk milliyetçisinin, gayri milli akım ve aklın senaryolarına tarih, kültür ve milli değerlerin imkan ve ilhamıyla karşı çıktıklarını anlatan Bahçeli, bu ahlaki duruşun doğal ve doğru sonucu olarak baskı, dayatma ve tahakküm sarmalını reddettiklerini kaydetti. Bahçeli, bu kişilerin sivil nitelikli, demokratik menşeli ve hürriyet temelli çağrılarıyla milliyetçiliğin halkla buluşmasında mühim rol oynadığını belirterek, \"Yarım metrekarelik tabutluklarda Türk milliyetçilerine yapılan işkenceler, onların Türk vatanına bağlılıklarını, Türk milletine sevdalarını azaltamamış, bilakis daha da kamçılamış, daha da yüreklendirip güçlendirmiştir. 1940'lı yılların kamplaşmış toplum, taşlaşmış yönetim yapısında aklı, hakkı, irfanı ve ideali temsil eden milliyetçiliğin soylu isimleri, sonraki nesiller için elbette hedef, heyecan ve hürmet kaynağı olmuşlardır. Maksat ve muratları oldukça marazi, bir o kadar da mahsurlu olan kimi siyasi ve ideolojik çevrenin milliyetçiliği ırkçılıkla aynı kategoriye sokmaya, tek tipleştirici, daraltıcı ve boğucu bir yapıda göstermeye devam ettikleri gözlemlenmektedir.\" değerlendirmesinde bulundu. Devlet Bahçeli, şöyle devam etti: \"Faşizmle milliyetçiliği, ırkla milleti bir ve aynı görmek, bu puslu alanda Türk milliyetçiliğini karalamak ve kötülemek niyetiyle fırsat kollamak, en hafif tabirle cahillik ve milletin ruh köküne yabancılaşmaktır. Milliyetçiliğin birleştirici, bütünleştirici ve tamamlayıcı vasfını itiraf edemeyenler, dinamik ve gelişmeye açık yönünü kabullenemeyenler, milli varlık, milli kimlik, milli değer hükümlerinden aşırı rahatsızlık duyan kozmopolit zihniyetli küreselleşme havarileridir. Milliyetçilik, geleceğin rehberi, içinde bulunduğumuz çağın eskimeyecek vizyonu, milletin yegane güvencesi, ekonomik gelişmenin motoru, demokrasi ve özgürlüklerin teşvikçisi ve tedarik mihveridir. Milliyetçilik, millete mensubiyet ve sevdanın düşünce kalıbına dökülen muazzez mecmuu olmasının yanında çağdaş, modern ve insana ait olan değerleri önceliğine alan, önemli addeden, bunları sonsuzluğun ufuk çizgisiyle buluşturmayı amaç edinen birlikte yaşama ve kardeşlik projesidir.\" Türkiye'nin her alanda milliyetçiliğe ve milli yönelişe ihtiyacı bulunduğunun kuşkusuz olduğuna dikkati çeken Bahçeli, \"Ayırma, dağıtma, bölme, dışlama, yabancılaştırma milliyetçiliğin lügatinde olmayan anomiler, milliyetçiliğin diline aykırı anormallikler olarak değerlendirilmeli ve böyle anlaşılmalıdır. Türk milliyetçiliği, onurlu ve bağımsız yaşamanın, milli kimliğe sahip çıkarak istiklal ve istikbalimize aracısız ve bağlantısız tam egemen olma düşüncesinin fonksiyonel hale gelmiş bir ifadesidir. Milliyetçiliği sloganlarda arayıp basit şablon ve klişelere hapsedenlerin ucuz ve uçuk söylemlerine, izinli, icazetli, istismarcı ve inkarcı hamasi ezberlerine ne aldanacak ne de itibar edecek vardır.\" değerlendirmesinde bulundu. Bahçeli, fikri yaşatan, fikir namusunu canlı tutan ahlaki sorumluluk duygusunun aynı zamanda vakar ve vefa erdemi olduğunu belirterek, \"Bu erdemden muaf olanların 3 Mayıs'ı özüyle idrak ve ifadesi aklın, makuliyetin ve mantığın yok sayılmasıdır yani boşuna bir hevestir. Bu duygu ve düşüncelerle, bir anma, bir hatırlama günü olan 3 Mayıs Milliyetçiler Günü'nde başta merhum Başbuğumuz Alparslan Türkeş Bey olmak üzere, 3 Mayıs 1944 olaylarının merhum kahramanlarını, dava ve ülkü şehitlerimizi rahmet, şükran ve minnet hislerime yad ediyorum.\" ifadelerini kullandı.", "summary": "Devlet Bahçeli, 3 Mayıs Milliyetçiler Günü'nde yaptığı açıklamada, milliyetçiliğin Türk milletinin bağımsızlık mücadelesinin temelini oluşturduğunu vurguladı. Milliyetçiliğin ırkçılıkla karıştırılmaması gerektiğini belirten Bahçeli, milliyetçiliğin birleştirici ve bütünleştirici özelliğine dikkat çekti. Ayrıca, 3 Mayıs 1944'teki olaylar ve merhum Başbuğ Alparslan Türkeş'in hatırasını anarak, Türk milliyetçiliğinin gücüne ve önemine değindi."}
{"text": "Ziyaret, TBMM Başkanı Numan Kurtulmuş'un taziye dileklerini iletmek için Meclis Tören Salonu'nda bulunduğu sırada gerçekleşti. DEM Parti heyetine başsağlığı dileklerini ileten Bahçeli, TBMM Başkanı Kurtulmuş, DEM Parti Eş Genel Başkanı Tuncer Bakırhan, DEM Parti Van Milletvekili Pervin Buldan ve Sırrı Süreyya Önder'in kardeşi Ali Fuat Önder ile bir süre sohbet etti. Ziyarette, TBMM Başkanvekili ve MHP İstanbul Milletvekili Celal Adan, MHP Grup Başkanvekilleri Erkan Akçay ve Filiz Kılıç ile bazı MHP milletvekilleri de yer aldı.", "summary": "MHP lideri Devlet Bahçeli, TBMM Başkanı Numan Kurtulmuş'un taziye ziyaretinde, DEM Parti heyetine başsağlığı dileklerini iletti. Ziyarette, Kurtulmuş, DEM Parti Eş Genel Başkanı Tuncer Bakırhan, Pervin Buldan, Sırrı Süreyya Önder'in kardeşi Ali Fuat Önder ile sohbet etti. Ziyarete MHP milletvekilleri de katıldı."}
{"text": "AA muhabirinin edindiği bilgiye göre, Önder, Genel Kurul'un bugünkü birleşiminde anılacak. Saygı duruşuyla başlayacak anma töreninde, birleşimi yönetecek TBMM başkanvekilinin yanı sıra siyasi partilerin grup başkanları ve grup başkanvekilleri, Önder için konuşacak ve taziye dileklerini iletecek. Törenin ardından Genel Kurul'un çalışmalarına devam etmesi bekleniyor.", "summary": "Sırrı Süreyya Önder, TBMM Genel Kurulu'nda yapılacak anma töreniyle anılacak. Saygı duruşuyla başlayacak törenin ardından, TBMM başkanvekili ve siyasi parti grup başkanları taziye dileklerini iletecek. Törenin ardından Genel Kurul'un çalışmaları devam edecek."}
{"text": "Cumhurbaşkanlığı İletişim Başkanlığından yapılan açıklamaya göre, görüşmede, Hindistan ve Pakistan arasındaki gerilim, 6 Mayıs gecesi gerçekleşen saldırı ve güncel gelişmeler ele alındı. Görüşmede, Türkiye'nin Pakistan ile dayanışmasını ifade eden Erdoğan, saldırıda şehit olan Pakistanlılara Allah'tan rahmet, yaralılara şifa diledi. Türkiye'nin, Pakistan'ın bu süreçteki soğukkanlı ve itidalli politikasını desteklediğini, Cammu-Keşmir'deki terör saldırısına ilişkin tarafsız, şeffaf ve güvenilir bir uluslararası soruşturma yürütülmesi teklifinin isabetli olduğunu belirten Erdoğan, Türkiye'nin gerilimin tırmanmasını önlemek için elinden geleni yapmaya hazır olduğunu, bu konuda diplomatik temasların sürdürüleceğini ifade etti.", "summary": "Cumhurbaşkanı Erdoğan, Hindistan ve Pakistan arasındaki gerilim, 6 Mayıs'taki saldırı ve güncel gelişmeleri ele almak için bir görüşme yaptı. Erdoğan, Pakistan ile dayanışmasını belirterek, şehitler için rahmet, yaralılara şifa diledi. Türkiye'nin, Pakistan'ın itidalli politikasını desteklediğini ve tarafsız bir uluslararası soruşturma önerisinin isabetli olduğunu vurguladı. Erdoğan, gerilimin tırmanmasını önlemek için diplomatik temasların süreceğini söyledi."}
{"text": "Zorlu, sosyal medya hesabından yaptığı paylaşımda, Türk dünyasının ve aziz milletin 3 Mayıs Türkçülük Günü'nü tebrik ederek şu ifadeleri kullandı: \"3 Mayıs 1944 tarihi, Türk dünyası ülküsüyle yanan yüreklerin onurla direndiği bir dönüm noktası olmuştur. O günlerde pek çok vatan evladı, bu inancı taşıdığı için tutsak edilmiş, türlü eziyetlere maruz kalmıştır. Bugün ise ortak değerlerde kenetlenen, Türk adıyla şekillenen müşterek bir teşkilat ve dayanışma zemini yükselmektedir. Böylesine anlamlı bir günde coşkuyla gerçekleşen TEKNOFEST ve festivale ev sahipliği yapan Kuzey Kıbrıs Türk halkına kazandırılan büyük eserler, bu yükselişin bir tezahürüdür. Bu vesileyle; yüreğini Türk milletinin istiklaline, kalemini Türk dünyasının istikbaline adayan büyük fikir ve mücadele insanlarını bir kez daha rahmetle, minnetle yad ediyorum.\"", "summary": "Zorlu, 3 Mayıs Türkçülük Günü'nde, 1944'teki direnişi ve Türk dünyasındaki dayanışmayı vurguladı. TEKNOFEST ve Kuzey Kıbrıs’a kazandırılan eserlerin bu yükselişi simgelediğini belirterek, Türk milletinin istiklaline adanmış büyük mücadele insanlarını rahmetle andı."}
{"text": "Zorlu, 5 Mayıs Noterler Günü dolayısıyla sosyal medya hesabından yaptığı paylaşımda, noterlerin ve tüm noter çalışanlarının gününü kutladı. Bu vesileyle, Türk dünyasında yeni bir işbirliğini hayata geçirdiklerine dikkati çeken Zorlu, şunları kaydetti: \"Türk Devletleri Adalet Bakanları nezdinde Noter Odası Başkanları tarafından imzalanan 'Türk Dünyası Noterler Birliği Kurulması Hakkında Mutabakat Zaptı' ile Türk Dünyası Noterler Birliği kurulmuştur. Bu kapsamda başlatılan Türk Dünyası Noterler Birliğinin tüzük çalışmasında son aşamaya gelinmiştir. Böylelikle Türk Devletleri arasındaki noterlik işlemlerinde üye ülke vatandaşlarımız açısından ciddi imkan ve kolaylıklar sağlanmış olacaktır. Başta Adalet Bakanımız Yılmaz Tunç olmak üzere tüm üye ülke bakanlarımıza ve Türkiye Noterler Birliğine teşekkür ediyorum.\"", "summary": "Zorlu, 5 Mayıs Noterler Günü'nde yaptığı paylaşımda, Türk Dünyası Noterler Birliği'nin kurulduğunu ve noterlik işlemlerinde üye ülke vatandaşlarına kolaylıklar sağlanacağını belirtti. Zorlu, Adalet Bakanı Yılmaz Tunç ve Türkiye Noterler Birliği'ne teşekkür etti."}
{"text": "Bakan Tunç, Ankara Hakimevi'nde düzenlenen İdari Yargı Değerlendirme Toplantısı'nda yaptığı konuşmada, idari yargının, hukuk devletinin yaşayan vicdanı olduğunu dile getirdi. İdari yargının, idarenin eylem ve işlemlerine karşı bireylerin haklarını koruyan ve hukuk devleti ilkesini somutlaştıran yargı kolu olduğuna işaret eden Tunç, \"İdari yargı, kişilerin devlete, idareye karşı hak arayışında başvurduğu en etkili kapıdır. İdari yargı, devletin kendine ayna tuttuğu, kendi gücünü hukukla sınadığı, kendi otoritesini adaletle ölçtüğü yüce bir kürsüdür. Bir devletin adaleti, ceza ve hukuk mahkemelerindeki kararların yanında kişilerin idare karşısında korunup korunmadığıyla da ölçülür.\" görüşünü paylaştı. İdari yargının, \"adil devlet\" anlayışının inşasına katkı sunduğunu aktaran Tunç, idari yargı mensuplarının verdiği kararların \"yönetimin adalet felsefesini\" inşa ettiğini vurguladı. İdari yargının, yürütme erkine karşı fren değil, pusula olduğunu ifade eden Tunç, \"Türkiye Yüzyılını, adaletin de yüzyılı yapmak ideali doğrultusunda fedakarca çalışarak milletimizin yargı hizmetlerinden memnuniyetini ve adalete olan güvenini en üst noktaya çıkarmak hepimizin asli görevidir.\" değerlendirmesinde bulundu. Bakan Tunç, \"Hukuk ve idari yargılama süreçlerinin etkinliğini artıracak kanun taslağı çalışmalarımızı da sürdürüyoruz. Kısa vadede inşallah milletvekillerimizin takdirlerine arz edeceğiz.\" dedi. Adalet Bakanı Tunç, adalet hizmetlerinin zamanında, etkin ve kaliteli bir şekilde sunulmasını amaçlayan önemli faaliyetleri hayata geçireceklerini bildirdi. \"Dijital dönüşüm projeleri ve hukuk eğitimine yönelik yenilikçi yaklaşımlar geliştireceğiz.\" ifadelerini kullanan Tunç, istinaf kanun yolu aşamasında da hedef sürelerin belirleneceğini, idari yargıya ilişkin de yeni uygulamaların hayata geçirileceğini kaydetti. Bakan Tunç, yargıda teknoloji kullanımının iş yükünü azalttığını belirterek, \"Yapay zekayı yargının hizmetlerinde kullanarak vatandaşlarımızın gecikmeksizin adil karara ulaşabilmesi noktasındaki bu imkanda da yararlanmış olacağız. İdari yargı bundan en çok yararlanan yargı teşkilatı olacak. Bu konudaki çalışmalarımızı da yakın zamanda kamuoyuyla paylaşacağız.\" dedi. Adalet Bakanı Tunç, yargı alanında atılan adımların neticelerini almaya başladıklarını, bunun verilen karar sayılarına da yansıdığını bildirdi. Yargılama süreçlerine ilişkin sayısal verilerin kamuoyuyla paylaşıldığını belirten Tunç, \"hukuk devleti ilkesi\" noktasında yapılan birtakım eleştirilerin doğru olmadığını ifade etti. Birkaç karardan, soruşturmadan yola çıkarak 13 milyondan fazla kararın verildiği bir \"yargı sisteminin töhmet altında bırakıldığını\", 25 bin hakim ve savcının emeğine saygısızlık yapan bazı çevrelerin bulunduğunu aktaran Tunç, şöyle devam etti: \"Masa başında hazırlanmış olan birtakım belgelerle, istatistiklerle ülkemizi karalamaya yönelik çabalara fırsat vermeyiz. Amerika Birleşik Devletleri eski barolar birliği başkanının kurduğu bir dernek vasıtasıyla yapılan bir listeleme ve o derneğe bağış yapanların önde gösterildiği bir hukuk güvenliği endeksinin bize hiçbir hukuki anlamı yok. Kimlerle anket yaptınız, kimlerle konuştunuz, hangi uygulayıcıyla, hangi akademisyenle konuştunuz? Objektif kriterlere dayanmayan, serbest seçimlerin bile yapılmadığı demokrasinin olmadığı ülkelerin hukuk güvenliğinde Türkiye'nin üstünde gösterilmesinin hiçbir inandırıcılığı olamaz. Bu yargımıza ve Türkiye Cumhuriyeti devletine saygısızlıktır.\" Bakan Yılmaz Tunç, söz konusu endeksi gündeme getiren bazı siyasetçiler ve akademisyenlerin bulunduğunu anımsatarak, şunları kaydetti: \"Siz birkaç soruşturmayı öne alarak 'Türkiye'de yargı bağımsızlığı yok' diyebiliyorsunuz. Yargı tarihimize baktığımız zaman çok karanlık dönemlerden geçtik, ibret alacağımız dönemlerden geçtik. 27 Mayıs yargısını yaşadı bu ülke, hukuk devletinin yanında durmayan, milli iradenin yanında durmayan yargı mensuplarıyla tanıştı bu ülke. Bu ülkenin seçilmiş başbakanını, bakanlarını idama gönderen yargıçlar vardı bu ülkede. 12 Eylül'de 'bir sağdan, bir soldan' diyerek gençlerin yaşını büyüterek gençleri idam sehpasına gönderen bir yargı vardı bu ülkede. 28 Şubat'ta cübbelerini adeta vesayetçi anlayışın önüne seren yargı vardı bu ülkede ama onlar artık tarihte, geride kaldı. Artık 15 Temmuz'daki gibi milli iradenin, demokrasinin, hukuk devletinin yanında duran bir yargı sistemi var. Biz yargımızı bağımsızlık ve tarafsızlık noktasında güçlendirmeye devam edeceğiz.\"", "summary": "Adalet Bakanı Yılmaz Tunç, idari yargının hukuk devletinin vicdanı olduğunu ve devletin eylemlerini denetleyen önemli bir organ olduğunu belirtti. Yargı süreçlerini dijitalleştirerek daha verimli hale getireceklerini ve yapay zeka kullanımının hızla artırılacağını söyledi. Ayrıca, bazı eleştirilerin Türkiye'nin yargı sistemi hakkında gerçeği yansıtmadığını, yargının artık bağımsızlık ve tarafsızlık ilkelerine dayandığını vurguladı."}
{"text": "Cumhurbaşkanlığı İletişim Başkanı Fahrettin Altun, sosyal medya hesabından yaptığı açıklamada, Erdoğan'ın Cumhurbaşkanlığı Politika Kurullarının başkanvekillerini Cumhurbaşkanlığı Külliyesi'nde kabul ederek, üyeleri önemli ölçüde yenilenen kurullara çalışmalarında başarılar dilediğini belirtti. Bilim, Teknoloji ve Yenilik, Eğitim ve Öğretim, Ekonomi, Güvenlik ve Dış Politika, Hukuk, Kültür ve Sanat, Sağlık, Sosyal ve Gençlik, Tarım ve Gıda ile Yerel Yönetimler ve Afet Politika Kurulları başkanvekillerinin kabulde hazır bulunduğunu belirten Altun, şunları kaydetti: \"Toplantıda Sayın Cumhurbaşkanımız, politika kurullarının hazırlayacakları rapor ve çalışmaları ile kendilerine destek vermesini beklediklerini, özenli, etkin, güçlü, pratik biçimde yapılacak çalışmaların kendilerine alacakları kararlarda katkı sağlayacağını ifade etmiştir. Sayın Cumhurbaşkanımız, hükümetin icraatlarının ve gelecek tasavvurunun milletimize, özellikle de genç nesillere yapıcı bir dille aktarılması konusunda politika kurullarının yapacakları çalışmaların önemli olduğunu belirtmiştir. Politika Kurullarından uzun vadeli vizyon ve program hazırlıkları konusunda nitelikli çalışmalar beklediğini söyleyen Sayın Cumhurbaşkanımız, 2028'de milletin karşısına bu vizyonla çıkılacağının ve Türkiye'yi geleceğe hazırlayarak yeni nesillere miras kalacak güçlü bir çerçeve ortaya koymak için gayret gösterdiklerinin altını çizmiştir.\"", "summary": "Cumhurbaşkanlığı İletişim Başkanı Fahrettin Altun, Cumhurbaşkanı Erdoğan'ın Cumhurbaşkanlığı Politika Kurulları başkanvekillerini kabul ettiğini ve kurullara başarılar dilediğini açıkladı. Erdoğan, politika kurullarının raporları ve çalışmalarının kararlar için önemli olacağını vurguladı. Ayrıca, uzun vadeli vizyon hazırlıkları konusunda nitelikli çalışmalar beklediğini ve 2028'de Türkiye'yi güçlü bir çerçeveyle geleceğe hazırlamayı hedeflediklerini belirtti."}
{"text": "Tekin, Milli Eğitim Bakanlığı Yenilik ve Eğitim Teknolojileri Genel Müdürlüğü koordinasyonunda, Ankara Hacı Bayram Veli Üniversitesi Itri Kongre ve Kültür Merkezi'nde düzenlenen GençTek \"Akran Öğrenme ve Genç Bilişim Ekosistemi Zirvesi\"ne katıldı. Bilişim teknolojileri alanında kendini geliştirmek, projeler üretmek ve çalışmalarını daha etkili hale getirmek isteyen öğrencileri ve danışman öğretmenleri desteklemek amacıyla düzenlenen zirvede konuşan Tekin, okulların teknolojik altyapısını güçlendirmek üzere etkileşimli tahta kurulumu yaptıklarını, internet altyapısıyla erişim hizmeti sunduklarını hatırlattı. Öğrencilerin eğitim öğretim süreçlerine katkı vermesi için dünyanın en büyük eğitim içeriği portalı olan Eğitim Bilişim Ağı'nı (EBA) hayata geçirdiklerini belirten Tekin, \"Ülkenin parasını, şu kadar milyar doları bu işe harcamaya değer mi, niye yapıyorsunuz? İsraf.\" gibi eleştiriler yapan muhalefete rağmen ısrarla bu altyapıyı kurguladıklarını söyledi. Bu hizmetleri, sadece öğrencilerin, okullarda tahtalarla öğretmenleri aracılığıyla internet üzerinden ders işlesinler diye başlatmadıklarını vurgulayan Tekin, \"Aslında bugün burada GençTek diye başlattığımız projenin asıl ruhu oradadır. Biz, Türkiye'de bu anlamda yeni dönemin, yeni yüzyılın ana unsurlarından birisi olan teknolojik gelişmeleri çocuklarımızın takip edebileceği bir ekosistemi Türkiye'de yaygınlaştırmak, güçlendirmek için böyle bir adım attık ve bu adım bugün meyvelerini vermeye başladı.\" ifadelerini kullandı. Bakan Tekin, 2024-2025 eğitim öğretim yılında Türkiye Yüzyılı Maarif Modeli kapsamındaki yeni müfredatı hayata geçirdiklerini hatırlattı. Modele yönelik birtakım eleştiriler geldiğini belirten Tekin, şunları kaydetti: \"Biz, çocuklarımız, gelişen teknolojiler, eğitimde dönüşen ve değişen paradigmalara ayak uydurabilsin, yeni dönemin referanslarıyla eğitim öğretim süreçlerini devam ettirebilsinler diye kendimizi yenilemek istiyoruz diyoruz, 'Hayır, yapamazsınız.' diyorlar. Peki niye yapamıyoruz? Ne yapmak istediğimizi soruyor musunuz? Sormuyorlar. Onlar sormuyor ama ben söyleyeyim. Değişen yeni dünyada eğitim, bu geri kafalı insanların dediği gibi sadece bilgi verme odaklı değil, verilen bilgileri uygulama, beceriye dönüştürmek üzere dönüştü. Yani okullarda, çocuklarımıza teorik olarak NASA'ya nasıl sunum hazırlanırı kitapta öğretmek yerine, bunu onların uygulamalı bir biçimde yaşayarak öğrenmelerini istiyoruz. 2011'de bizi eleştirenler, bugün içinde bulunduğumuz teknolojik imkanlardan dolayı övgü aldığımız eğitim sistemimiz için attığımız adımları bugün yine eleştiriyorlar.\" Programları en iyi şekilde revize ettiklerini vurgulayan Tekin, \"Biz Türkiye'nin geleceğini sizlere emanet edileceğinin farkındayız ve sizin dünyanın en donanımlı gençliği olarak yetişmeniz için her türlü fedakarlığı yapmaya hazırız, yapacağız. Bütün eleştirileri göğüsleyerek yapacağız. Hiçbir eleştiriyi dikkate almayarak, doğru bildiğimiz yolda yürüyerek sizi bu anlamda donanımlı, rekabet koşullarına hazır, reel genç olarak yetiştirmek için azimliyiz.\" diye konuştu. Bakan Tekin, politik ve ideolojik eleştirilere rağmen, bunları hiç dikkate almadan programları hayata geçirmeye çalışan öğretmenlere teşekkür etti. Öğrencileri yetiştirmek için öğretmenlere emanet eden aileleri de etkin birer paydaş olarak yanlarında görmek istediklerinin altını çizen Tekin, şunları kaydetti: \"Ancak bu şekilde ülkenin en büyük ailesi olarak Türkiye'nin geleceğine hep beraber hizmet etmiş oluruz. Başta Sayın Cumhurbaşkanı'mız olmak üzere bütün siyasilerin bu konuda yanımızda olmasından mutlu olacağız. Sayın Cumhurbaşkanı'mız bugüne kadar bize bu konuda çok yoğun bir destek verdi. O destek devam ediyor, devam edecek. Bizim de Bakanlık olarak bu konuda hepinize sonuna kadar destek olacağımızı bir kez daha taahhüt ediyorum.\" MEB Yenilik ve Eğitim Teknolojileri Genel Müdürü Mustafa Canlı da okulları ders dışı keyifli projelerin, etkinliklerin merkezi yapmak için geçen yılın ekim ayında GençTek çalışmasını başlattıklarını hatırlattı. Bilişim alanına meraklı, ilgili öğretmen ve öğrencilere il il ulaşmaya başladıklarını, kısa zamanda 21 ilde kapsamlı tanışma toplantıları, çalışma programları ve etkinlikler yürüttüklerini belirten Canlı, \"Seçtiğimiz temalarda e-Spor, e-Ticaret, oyun tasarımı, yapay zeka, web programlama gibi güncel konulara odaklandık. Temalarla sınırlı kalmadık, etkinliklere katılan öğrenci ve öğretmenlerimizin hayal dünyasını tüm Türkiye ile paylaşmak istedik ve bu sene ilk GençTek Zirvesi'ni hep beraber gerçekleştiriyoruz.\" ifadelerini kullandı. Konuşmaların ardından Bakan Tekin, zirve kapsamında çeşitli temalarda çalışma yapan grupları temsilen öğretmenlere plaket verdi. Yapılan çalışmaların anlatıldığı video gösteriminin ardından Tekin, stantları gezerek çalışmalara ilişkin öğrenci ve öğretmenlerden bilgi aldı.", "summary": "Milli Eğitim Bakanı Tekin, GençTek Zirvesi'nde yaptığı konuşmada, Türkiye'nin eğitimde teknolojiye verdiği önemi vurguladı ve eğitimde dönüşümün önemini belirtti. Eğitim sistemini, teknolojik gelişmelerle uyumlu hale getirmek istediklerini ifade eden Tekin, 2024-2025 müfredatına geçileceğini duyurdu. Ayrıca, bilişim alanında GençTek projesi ile öğrencilere fırsatlar sunduklarını, programları geliştirerek gençleri teknolojiye hazırlayacaklarını belirtti."}
{"text": "Cumhurbaşkanı Recep Tayyip Erdoğan, İtalya ziyareti dönüşü uçakta gündeme ilişkin değerlendirmelerde bulundu ve gazetecilerin sorularını yanıtladı. Türkiye-İtalya Dördüncü Hükümetler Arası Zirve Toplantısı vesilesiyle gerçekleştirdiği ziyaretin tamamlandığını belirten Erdoğan, İtalya Başbakanı Georgia Meloni'yle birlikte eş başkanlığını yaptıkları zirvede, ilgili bakanların da iştirakiyle hem ikili ilişkileri hem de bölgesel ve küresel meseleleri istişare etme fırsatı bulduklarını ifade etti. Erdoğan, Türkiye-İtalya işbirliğini farklı alanlarda derinleştirme yönünde önemli kararlar aldıklarına işaret ederek, şunları kaydetti: \"İş Forumu'nun kapanışını Sayın Meloni'yle birlikte gerçekleştirdik. Foruma her iki ülkeden çok sayıda iş insanı katıldı. Forum vesilesiyle firmalarımız ve İtalyan şirketleri arasında muhtelif işbirliği alanlarında 10'dan fazla mutabakat ve anlaşma imzalandı. Forum kapsamında ayrıca savunma sanayi firmalarımızın katılımıyla bir etkinlik de düzenlendi. Son yıllarda somut projelerle güçlenen savunma sanayi işbirliğimizi yeni ortaklıklarla daha da ilerletmek arzusundayız.\" Baykar'ın, son dönemde İtalyan firmalarıyla işbirliğini derinleştirdiğini, bu süreci Leonardo'yla imzaladıkları protokolle de devam ettirdiklerini vurgulayan Erdoğan, \"Sayın Meloni'yle görüşmemizde ikili ticaretimizi 30 milyar dolardan 40 milyar dolara yükseltme hedefini belirledik. Gerek bakanlarımızın gerek iş çevrelerimizin görüşmeleri neticesinde inanıyorum ki kısa zamanda bu hedefi de yakalayacağız. Ayrıca zirve vesilesiyle ikili işbirliğimizi daha da güçlendirecek 11 belge imzaladık ve zirve bildirisini kabul ettik.\" diye konuştu. Cumhurbaşkanı Erdoğan, ziyaret kapsamında, İtalya Cumhurbaşkanı Sergio Mattarella'yla da yararlı bir görüşme gerçekleştirdiklerine dikkati çekerek, şöyle devam etti: \"İkili münasebetlerimizin derinleştirilmesi hususunda atılacak adımları ve bölgesel gelişmeleri kendileriyle de değerlendirme fırsatımız oldu. Cumhurbaşkanı Mattarella'yı ve Sayın Meloni'yi ülkemize davet ettim. Ayrıca Papa Fransuva'nın vefatı nedeniyle Vatikan'a taziye ziyaretinde bulundum ve Papalık Makam Vekili Kevin Joseph Farrell'le görüştüm. İtalya Cumhurbaşkanı ve Başbakanıyla görüşmelerimizde Avrupa Birliği üyelik sürecimize desteğini istikrarlı şekilde ortaya koyan İtalya'nın, bu istikamette somut katkılarını beklediğimizi kendilerine ifade ettim. Avrupa Güvenlik Mimarisi'nin yoğun şekilde tartışıldığı bir dönemde, Türkiye'nin, Avrupa'nın ekonomik ve askeri güvenliği bakımından kritik önemini görüşmelerimizde vurguladık. Bu konularda yakın eş güdüm içinde çalışmalarımızı sürdürme konusunda mutabık kaldık.\" Görüşmelerde, Ukrayna bağlamında sahada ve diplomasi masasında yaşanan son gelişmelerin de ele alındığına vurgu yapan Erdoğan, \"Akdeniz ve Orta Doğu'da barış, güvenlik ve refahın sağlanabilmesinin, ancak İsrail-Filistin meselesinin iki devletli nihai bir çözüme kavuşmasıyla mümkün olabileceğini tekraren vurguladık. Gazze'de ateşkese dönülmesi, Filistin devletinin tanınması ve insani felaketin ortadan kaldırılması için İtalya'nın desteğinin daha güçlü şekilde gösterilmesi beklentimizi ifade ettik.\" dedi. Suriye'de ve Libya'da istikrar ve barışın temin edilmesi için yapılabileceklerin de değerlendirildiğini aktaran Erdoğan, \"Suriye'nin terör unsurlarından temizlenmesi, devlet kurumlarının güçlendirilmesi, yaptırımların sona erdirilerek yeniden inşa faaliyetlerine hız verilmesi konularında, görüş alışverişinde bulunduk. Görüşmelerimizin ve aldığımız kararların hayırlara vesile olmasını temenni ediyorum.\" değerlendirmesinde bulundu. \"İtalya'yla Türkiye arasındaki ticaret hacmini 30 milyar dolardan 40 milyar dolara çıkarma öngörüsü var. Bir de İtalya Başbakanı Giorgia Meloni'nin Batılı ülkelere yönelik 'Afrika'yı sömürüyorlar' şeklinde eleştirileri mevcut. Sizin önderliğinizde Türkiye'nin Afrika'da çok etkili bir pozisyonu bulunuyor. İtalya ile Afrika'da işbirliği yapılabilir mi? Özellikle savunma alanında neler yapılabilir? Ayrıca Türkiye ile İtalya arasındaki ticaret hacmiyle ilgili görüşlerinizi alabilir miyiz?\" sorusunu yanıtlayan Erdoğan, şunları paylaştı: \"İtalya'nın özellikle Afrika'ya yönelik müşterek adım atma konusunda bize teklifi bulunuyor. Bizce işbirliği yapılmaması için hiçbir sebep yok. Rahatlıkla İtalya'yla böyle bir adımı atabiliriz. Bu teklife sıcak baktığımızı ben de görüşmemizde Sayın Meloni'ye ifade ettim. Nitekim şu anda Afrika'dan beklentiler var. Afrika konusunda bizim yaklaşımımız bellidir. Afrika'yla ticaret, yatırım, insani yardım ve diplomasi gibi pek çok alanda tarihi adımlar attık. Biz, Afrika ülkeleri ile göz hizasında ve 'kazan-kazan' esaslı bir ilişki kurduk ve bunu da genişletiyoruz. Bu yaklaşımımızı paylaşan Batılı ülkelerle de Afrika kıtasında işbirliği zeminimizi genişletmekten memnuniyet duyarız. Bu doğrultuda ikili ve üçlü işbirliklerine, ortaklıklara her zaman sıcak bakıyoruz. İtalya ile karşılıklı ticaret hacmimizi 30 milyar dolardan 40 milyar dolara çıkarabilecek güç, her iki tarafta da var. İtalya ile ilişkilerimiz geçmişten bu yana gayet olumlu bir seyir izliyor. Tarihi bağlarımız, aynı denizi paylaşmamız, köklü işbirliğimiz, ortak çıkarlarımız ve benzer düşündüğümüz konuların çokluğu, ilişkileri geliştirmekte elimizi güçlendiriyor. Bu nedenle ayakları yere basan, sağlam hedefler koyuyor ve onlara ulaşmak için gayret gösteriyoruz. Ticaret başta olmak üzere birçok alanda Türkiye ve İtalya arasındaki dayanışmanın artırılması temel hedefimizdir.\" Bir gazetecinin, Baykar'ın her adımında Yunanistan tarafının, \"Türkiye'yle bu işbirliğini yapmayın\" şeklinde telkinlerde bulunduğunu, Yunanistan'ın İtalya'dan iki tane firkateyn alacağını hatırlatarak, \"Siz görüşmenizde bu konuyu gündeme getirdiniz mi? Bizim İtalya'yla daha farklı alanlarda, denizcilikte, havacılıkta veya füze teknolojisinde, savunma sanayiinde işbirliğini geliştirmek konusunda bir perspektifimiz var mı?\" sorusu üzerine Erdoğan, şu yanıtı verdi: \"İtalya ile Türkiye arasında güçlü bir işbirliği ve ortak projeler geliştirme potansiyeli var. İtalya ile işbirliği alanlarımızdan biri de savunma sanayiidir. Bu konuda gerek bizim firmalarımızın oradaki yatırımları gerek İtalyan şirketlerin coğrafi ve kültürel yakınlığın da etkisiyle Türkiye'ye ilgisinin artması, iki ülkenin de çıkarınadır. Sadece savunma sanayii değil, havacılık, uzay gibi yüksek teknoloji odaklı sektörlerde de işbirliği fırsatlarını değerlendiriyoruz. Savunma sanayi son zamanlarda Avrupa ülkelerinin odaklandığı bir alan. Biz yıllardır bu konuda çok önemli adımlar attık ve belirli bir mesafe de aldık. İlerleyişimizi sürdürüyoruz. Geliştirdiğimiz silah sistemleri, hava, kara ve deniz mühimmat ve araç gereç, dünya tarafından büyük bir ilgiyle takip ediliyor. İtalya da savunma sanayinde tecrübeye sahip bir ülke. Karşılıklı olarak teknoloji transferi Türkiye'nin yerli savunma sanayini güçlendireceği gibi İtalya'ya da yeni bir bakış ve enerji sağlayacaktır. Bu alanda İtalya gibi önemli bir ülke ile yapacağımız dayanışma, ülkelerimizin alacağı mesafeyi artırır. Bizim bu konudaki görüşümüz, yüzde 100 yerli ve milli savunma sanayii hedefimize ulaşmak. Yunanistan ile de işbirliğini, iyi komşuluk, dostluk ve müttefiklik temelinde ilişkileri geliştirmenin gayreti içerisindeyiz.\" Cumhurbaşkanı Erdoğan, Terörsüz Türkiye kapsamında, \"Terör örgütü PKK'nın kendini feshedeceği ve silahları bırakacağı yönünde açıklama yapmasının beklendiğine ve TBMM Başkanvekili ve DEM Parti İstanbul Milletvekili Sırrı Süreyya Önder'in sağlık durumuna\" ilişkin soruları da yanıtladı. Bu konuda Milli İstihbarat Teşkilatının çalışmalarını sürdürdüğünü belirten Erdoğan, sözlerini şöyle sürdürdü: \"Bildiğiniz gibi Sırrı Süreyya Önder DEM heyetinin içerisindeydi. Allah şifalar versin. Bu işi, biliyorsunuz, Milli İstihbarat Teşkilatı Başkanlığımız yürütüyor ve İbrahim Kalın Bey bu konuda çalışmalara öncülük yapıyor. Hedefimiz, Türkiye'nin birliğini, bütünlüğünü, kardeşliğini dinamitlemeye çalışan terör belasından artık tamamen kurtulmak ve geleceğe yürümektir. Biz, terörle mücadelede önemli başarılar elde ettik. Demokratikleşme konusunda, en ileri adımları attık. Terörün artık tamamen ortadan kaldırılması ve yeni bir dönemin kapılarının açılması için de Cumhur İttifakı olarak güçlü, kararlı bir irade ortaya koyduk. Artık terör örgütü de çıkmaz yola girdiğini anlamalı ve kendilerine yapılan çağrının gereğini yerine getirmelidir. Bu süreçteki en büyük motivasyonumuz, evlatlarımıza terörsüz bir Türkiye, terörsüz bir ülke bırakmak. Biz motivasyonumuzu koruyoruz. Sivil siyasetin güçlendiği, huzurun kökleştiği, kaynaklarımızın geleceğe, teknolojiye, kalkınmaya ayrılacağı bir Türkiye için çalışıyoruz. Türkiye'de tefrikaya artık yer olmadığını dost-düşman görecek, milletimizin toplu vuran sinesini hiçbir topun sindiremeyeceğini anlayacaklardır. Daha önce de söyledim. Terörsüz Türkiye, bir al-ver süreci değil, bir kardeşlik iklimidir. Milletimizin onlarca yıllık özlemidir.\" Suriye'nin kuzeyinde düzenlenen bir konferans hatırlatılarak, \"Bu konferansta SDG ve onlara yakın gruplar tabiri caizse federatif bir yapı talebinde bulundular. Bu konuyla ilgili değerlendirmeniz nedir?\" sorusu üzerine Erdoğan, \"Suriye'nin toprak bütünlüğü bizim için vazgeçilmezdir. Suriye hükümetinin de aynı hassasiyetle hareket ettiğini biliyoruz.\" diye konuştu. Suriye'deki silahlı grupların Suriye Savunma Bakanlığı çatısı altında toplanması ve Suriye'nin birliğine, bütünlüğüne katkı sağlamasının oldukça önemli olduğuna dikkati çeken Erdoğan, şöyle devam etti: \"Federatif yapı konusu ise ham hayalden öteye gitmeyen bir husustur. Suriye gerçekliğinde de yeri yoktur. Suriye'de federal yönetim hayalleri kurarak, bölgeyi tehdit edecek kararlar değil, bölgenin istikrarına hizmet edecek kararlar almalarını tavsiye ederim. Bölgemizde oldubittilere müsaade etmeyecek, Suriye ve bölgenin kalıcı istikrarını tehdit edecek, tehlikeye sokacak hiçbir girişime izin vermeyeceğiz. Suriye'de Şam yönetimi dışında bir otoritenin de Suriye Ordusu dışında silahlı yapılanmanın da kabul edilmeyeceği, Suriyeli yetkililerce ilan edildi. Çalışmalarını da bu yönde sürdürüyorlar. Bizim de sınır güvenliği konusunda yaklaşımımız benzer.\" Cumhurbaşkanı Erdoğan, Türkiye'nin barışa hizmet ettiğini kaydederek, \"Sınırlarımızın hemen ötesinde bir ve bütün Suriye dışında herhangi bir zorlama yapıya müsaade etmeyiz. Bütün grupların bir ve bütün Suriye için çalışması, enerjilerini de kuvvetlerini de bu amaç için seferber etmesi en akıllıca seçenektir. Suriye'de tüm grupların temsilini, diyalogunu önceliyoruz. Soğukkanlılıkla, binlerce yıllık devlet müktesebatımızla, sükunetimizi koruyarak barışa hizmet ediyoruz.\" değerlendirmesinde bulundu. Cumhurbaşkanı Erdoğan, \"Suriye bağlamında Türkiye'nin İsrail'e yönelik kırmızı çizgileri neler? Suriye topraklarındaki İsrail saldırıları için Ankara'nın değerlendirilmesi neler? İki ülke güçlerinin karşı karşıya gelebilme riski ne kadar yüksek?\" sorusuna, Suriye Cumhurbaşkanı Ahmet Şara ve ekibiyle Dışişleri Bakanı, İstihbarat Başkanı, Savunma Bakanı, Enerji ve Tabii Kaynaklar Bakanının irtibat halinde olduklarını, bu temaslar sıkı bir şekilde devam ettiği karşılığını verdi. \"Bakanlarımız muhataplarıyla da bu gelişmeleri takip ediyorlar.\" diyen Erdoğan, \"Biz Suriye'nin inşa ve ihyası için birçok adım atılması gereğine inanan bir ülkeyiz. Bizim Suriye'yle 910 kilometre sınırımız var. Bunu hafife almak mümkün değil. Bundan sonraki süreçte de biz, her türlü imkanımızla Suriye'nin yanında olacağımızı hep söyledik, söylüyoruz. Oradaki bazı olumsuz gelişmeler çok daha dikkatli hareket edilmesi gerektiğini ortaya koyuyor.\" ifadelerini kullandı. Türk yatırımcı firmalarının Suriye'de atacağı adımların, Suriye'nin ayağa kalkmasına yardımcı olacağını dile getiren Erdoğan, \"İnşa ve ihya faaliyetleri kapsamında atılacak adımlar, Suriye'nin kendisine gelmesini sağlayacaktır. Bu konuda Antalya'daki Dördüncü Diplomasi Forumu'nda bunları Sayın Şara'yla da görüşme imkanımız oldu. İnşallah bu adımları atmaya devam edeceğiz. Burada da durmak yok, yola devam.\" değerlendirmesinde bulundu. İsrail'in, bölgede çatışmayı, kan ve gözyaşını yaymak için çaba sarf ettiğini belirten Erdoğan, şunları kaydetti: \"Gazze başta olmak üzere Filistin kentlerinde başlayan şiddet ve saldırganlık dalgasını aşama aşama genişletiyor. Lübnan'da döktükleri kan, Lübnan halkına çektirdikleri ortada. Şimdi ateşi Suriye'ye yaymak, orada da kan dökmek yoluna girdiler. İsrail'in Suriye topraklarına yönelik saldırıları, Suriye'deki yeni yönetim ile başlayan olumlu iklimi baltalama girişimidir. İsrail'in yaptığı provokasyondur ve bu kabul edilemez. Komşumuz Suriye'yi yeni bir istikrarsızlık bataklığına sürükleyecek her türlü girişime karşı tepkimizi çeşitli şekillerde gösteririz. Bizim derdimiz bölgemizde daha fazla çatışma değil, daha fazla barış ve huzurdur.\" Erdoğan, Türkiye için Suriye'deki en büyük riskin ne olduğuna ilişkin soru üzerine, \"Oradaki zaten risk belli; terör örgütleri. Terör örgütleriyle ilgili de zaten Suriye yönetimi adımlarını çok güvenli bir şekilde atıyor. Bu süreçte de Dışişleri ve Milli Savunma Bakanlarımızla, MİT Başkanımızın Suriye'ye yaptıkları ziyarette bunları da kendileriyle görüşme fırsatları oldu. Ona göre de ne tür adımlar atacağımızı belirledik.\" değerlendirmesinde bulundu. Cumhurbaşkanı Erdoğan, Gazze'ye bir süredir insani yardımların giremediği, buna rağmen ateşkes planı üzerinde ilerleme olmadığı belirtilerek yöneltilen, \"Dışişleri Bakanı Hakan Fidan Doha'da Hamas yetkilileriyle görüştü. Acaba ateşkese ne kadar yakınız? Öte yandan Filistin Devlet Başkanı Mahmut Abbas Hamas'a sert sözlerle yüklendi. Hamas'tan da bir cevap geldi. Siz Gazze'de ve Filistin genelinde sürecin nereye gideceğini öngörüyorsunuz?\" sorusunu da yanıtladı. \"Şu anda geldiğimiz noktada İsrail, kalıcı bir ateşkesi bugün itibarıyla benimsemiş durumda değil. Amerika Birleşik Devletleri'nin baskısı olmadan İsrail'in bir kalıcı ateşkes garantisi verme niyeti yok.\" ifadelerini kullanan Erdoğan, sözlerini şöyle sürdürdü: \"Rehineleri bırakma karşılığında belli bir süre ateşkesi kabul eder gözüküyor. Dışişleri Bakanlığımız hem Batılılarla hem Filistinlerle hem de İsrail tarafıyla aralıklı olarak insani yardımlar üzerine görüşmeler yapıyor. Çünkü önceden ateşkesle insani yardımlar çok iç içe götürdüğümüz iki konuydu. Ama şimdi açlık ve yoksulluk öyle bir noktaya geldi ki, Filistinlilerin çatışmanın dışında sivil kayıpları çok fazla olabilir. Dolayısıyla biz bir metot değişikliğine gitmedik ama ateşkesi vurgularken şu anda ağırlıklı olarak insani yardımlar için koridorun açılmasını öne çıkardık. Taraflar kendi savaşını sürdürseler de sivil nüfusun rehin tutulmaması, bunların temel ihtiyaçlardan mahrum bırakılmaması önemli. Şimdi uluslararası topluma bunu söylüyoruz. Önceden ateşkesle insani yardımları çok ilişkilendiriyorlardı. Şimdi biz onu biraz ayırdık. Ama bu durumda bile İsrail ilave bir baskı görmediği sürece şu anda bir gevşeme yok.\" Cumhurbaşkanı Erdoğan, bölgeye yardımların ulaştırabilip ulaştırılamadığı sorusu üzerine, \"Belli bir noktaya kadar ulaşım mümkün oldu. Bu ara yine ulaşım kesintiye uğramış durumda.\" karşılığını verdi. Cumhurbaşkanı Erdoğan, Rusya'nın 8-10 Mayıs tarihleri arasında tam ateşkes ilan edeceğini duyurduğu anımsatılarak yöneltilen, \"Rusya-Ukrayna barışında gelinen süreci nasıl yorumluyorsunuz?\" sorusu üzerine \"Temennimiz odur ki bu ateşkesi biraz daha geliştirelim, genişletelim. İnşallah, bu geçici ateşkes, devamında kalıcı barışa bir kapı aralar.\" değerlendirmesini yaptı. Türkiye'nin en başından beri Rusya ve Ukrayna arasındaki savaşın adil ve kalıcı bir barışla sona erebileceğini söylediğini kaydeden Erdoğan, şöyle devam etti: \"Bu konuda umudumuzu hiç kaybetmedik. Zaman zaman çatışmaların şiddetlendiği anlarda bile, tarafları bir masa etrafında topladık ve barış için müzakereyi önerdik. Böylesi zamanlar provokasyonlara ve müdahalelere açıktır. Bu nedenle süreci zehirlemek isteyenlere fırsat vermeden, Rusya da Ukrayna da samimi bir şekilde barışı dillendirmeli ve artık bu savaş bitmelidir. Bu savaş, sadece iki ülke için değil, küresel güvenlik açısından da oldukça önemli. Çünkü bu savaş herkese kaybettirmiştir. En çok da Rusya ve Ukrayna kaybetmiştir. Adil bir barışın ise asla kaybedeni olmaz. Barış sürecinin uzun vadede başarılı olabilmesi için her iki tarafın karşılıklı güven oluşturması önemli. Türkiye olarak barışa katkı sağlamaya ve destek vermeye devam edeceğiz.\" Cumhurbaşkanı Erdoğan'a, özellikle dış politika konusunda masada konuşulan her meselenin ABD Başkanı Donald Trump'la yapacağı görüşmede gündeme gelecek başlıklar olduğu ifade edilerek, \"Yüz yüze görüşmeye ilişkin bir tarih belli oldu mu acaba? Trump'ın Mayıs ayı içinde 3 Körfez ülkesini ziyaret edeceği ve sonra buna Türkiye'yi de ekleyeceğine dair iddialar konuşulmuştu. Bunu sormak istiyorum. Ayrıca Sayın Trump'ın göreve geldikten sonra sizin şahsınız ve Türkiye ile ilgili kullandığı olumlu ifadeler ışığında Türk-Amerikan ilişkilerinin gelişimi, fırsatlar, riskler neler?\" sorusu yöneltildi. Trump ile zaman zaman telefon diplomasisi şeklinde temaslarının bulunduğunu aktaran Erdoğan, şunları kaydetti: \"Sayın Trump ile ilk fırsatta yüz yüze görüşmemizi yapacağız. Telefon görüşmemiz oldukça samimiydi, verimliydi ve dostaneydi. İki ülke ilişkileri köklü ve derindir. Konuşacağımız çok konu, atacağımız çok adım var. Bu nedenle, Türkiye ile ABD ilişkilerinin seyrine yön verecek görüşmemiz için, bakanlıklarımız çalışmalarını sürdürüyor. Bunun zamanlaması da o çalışmalar kapsamında ele alınıyor. Sayın Trump ile zaman zaman telefon diplomasisi şeklinde temaslarımız oluyor. Dostum Trump'la yeni dönemde ikili ilişkilerimize çok farklı bir ivme kazandıracağımıza inanıyorum. Kendisinin Rusya-Ukrayna başta olmak üzere barış vizyonunu da destekliyoruz. Türkiye'nin hassasiyetlerini gözeten tavrını memnuniyetle karşılıyoruz. Suriye konusunda da iki lider olarak birbirimizi anladığımızı görüyoruz. Farklı düşündüğümüz alanlarda da makul bir zeminde uzlaşma arayışlarımız da elbette ki sürecektir. Farklı çevrelerce risk olarak görünen konuları da diyalogla, diplomasiyle aşabileceğimize inanan iki lideriz.\" Kuzey Kıbrıs Türk Cumhuriyeti'nin (KKTC) Türk Devletleri Teşkilatı'yla ilişkileri ve KKTC'ye yönelik gerçekleştireceği ziyarete ilişkin soru üzerine Erdoğan, hafta sonu KKTC'de TEKNOFEST'in yapılacağına işaret etti. Cumartesi günü burada olmayı planladığını aktaran Erdoğan, KKTC'de muhteşem bir parlamento binası ve Cumhurbaşkanlığı binasını inşa ettiklerini, her ikisinin de gıpta edilecek eserler olduğunu dile getirdi. KKTC'de yargı binalarının yapımının başlatılmasıyla ilgili adımı atacaklarını bildiren Erdoğan, \"Millet bahçeleriyle, donatılarıyla gerçekten muhteşem bir eser orada meydana getirdik ve cumartesi orada olacağız. Biz Kıbrıs Adası'nda iki devletli çözümle tarihi sorunları geride bırakabileceğimizi düşünüyor, çalışmalarımızı bu yönde ilerletiyoruz. Kuzey Kıbrıs Türk Cumhuriyeti'nin tanınması için gayretlerimizi de artırarak sürdüreceğiz. Türkiye olarak asla KKTC'yi yalnız ve kimsesiz bırakmayız.\" diye konuştu. Kıbrıs Türkü'nün hak ve menfaatlerini her platformda savunmanın, Türkiye Cumhuriyeti'nin tarihi ve insani anlamda sorumluluğu olduğunu vurgulayan Erdoğan, bu sorumluluğun gereğinin yerine getirilmesi konusunda son derece kararlı olduklarını kaydetti. Cumhurbaşkanı Erdoğan, İstanbul Büyükşehir Belediyesine (İBB) yönelik yolsuzluk soruşturmasında gündeme gelen \"jammer ve kamera bantlama\" görüntüleriyle ilgili CHP Genel Başkanı Özgür Özel'in ifadeleri hatırlatılarak \"Salon toplantılarına bantlama yaptırıyor musunuz? Bavullarla jammer taşıyor musunuz, taşıtıyor musunuz? Bakanlarımız bantlama yapıyor mu, yaptırıyor mu? Jammer taşıyorlar mı?\" sorularına karşılık, bunun cevabının İçişleri Bakanı Ali Yerlikaya tarafından en güzel şekilde verildiğini, bu tür bir uygulamanın olmadığını, olamayacağını aktardı. Cumhurbaşkanı Erdoğan, sözlerini şöyle sürdürdü: \"Fakat ana muhalefetin başındaki zat, inanın sorsanız 'jammer nerede, ne işe yarar?' bunu bile bilmez. Benim kendi çalışma ofisimde, kendi odamda hangi aletler var, bunun hesabını herhalde Özgür Özel'e verecek değilim. Kalkıp da kameraları bantlamak, onlarla uğraşmak, bu tür davranışlar bizim kitabımızda yazmaz. Öyle bir uygulama bizde yok, buna gerek de yok. Çünkü bu tür yolsuzluğa biz tevessül etmeyiz. Orada valizlerle ne taşınmış? Bu benim işim mi? O valizlerle kim ne getirdi, ne götürdü onun hesabını onlar versin ama bunu yapmıyorlar, yapamıyorlar. Paniklemiş vaziyetteler. Bu süreçte tüm iddialar yargıya intikal etmiş durumdadır. Hatırlarsınız, eskiden gazeteler, ayıplı iş yapanların fotoğraflarını yayımlar, gözlerine de bant çekerlerdi. Ayıplı siyasetin odağı CHP, millete bantların arkasına yine neyi sakladıklarını, hangi şaibeli işlere giriştiklerini izah etmek zorundadır. Ayrıca konunun güvenlik kaygısı olmadığı, güvenlik güçlerimizin açıklamalarıyla açık bir şekilde ortaya çıkmıştır.\" \"CHP Genel Başkanı Özgür Özel, İBB'deki yolsuzluk iddialarını perdelemek ve manipüle etmek için ne yazık ki, illegal örgütlerle bile işbirliği yapmaktan, ticaret kanununu ihlal başta olmak üzere yasal anlamda suç sayılabilecek fiillere teşebbüsten imtina etmiyor. İç güvenliği hatta milli güvenliği tehdit eden bu tehlikeli gidişi, nasıl değerlendiriyorsunuz?\" sorusu üzerine Erdoğan, şunları söyledi: \"Bizim bu noktada herhangi bir sıkıntımız olmadığı için rahatız ama ana muhalefetin başındaki zatın bu konuda derdi çok. Mevcut CHP yönetimi, siyaseti enfekte etmektedir. Sokakları karıştırarak, insanları birbirlerine düşürerek, gündem değiştirme telaşları açıkça görülmektedir. Bunlar, kendilerini kurtarmak için ülkeyi ateşe vermekten çekinmeyecek kadar izanı kaybetmişler. Düşünün, bir siyasi parti ki ana muhalefet partisinden söz ediyoruz yolsuzluk iddialarını örtbas etmek için illegal örgütlerle işbirliği yapıyor, Ticaret Kanunu'nu ihlal ediyor ve dahası milli güvenliği tehdit edecek bir noktaya geliyor. Batı'ya ve Batılı medya kuruluşlarına yalvarıyor. Türkiye'nin ekonomisini, şirketlerini, yargı mensuplarını tehdit edecek kadar ileri gidiyor. Bunları, milletimizin ferasetine havale ediyorum.\" Cumhurbaşkanı Erdoğan, İstanbul'da 23 Nisan'da meydana gelen 6,2 büyüklüğündeki deprem ve İstanbul'daki kentsel dönüşüm çalışmalarına ilişkin de soruları yanıtladı. İstanbul'da meydana gelen depremin herkesi derinden üzdüğünü, kentsel dönüşümün hayati öneme sahip olduğunu gözler önüne serdiğini ifade eden Erdoğan, \"Sayın Kurum, İstanbul'a oradaki CHP'li birçok yerel yöneticiden daha fazla gidiyor zaten. CHP Genel Başkanı İstanbul'a depremden ancak 5 gün sonra gitti. Onda da İstanbul halkıyla dayanışmak için değil, birilerine tekmil vermek için gitti. Biz İstanbul'un dertlerini bazı koltuk sahiplerinin fersah fersah ötesinde dert edinip, çözmek için gecesini gündüzüne katan bir hareketiz ve hükümetiz.\" dedi. Türkiye'nin bütün şehirleri gibi İstanbul'a da hizmet etmenin şeref olduğunu vurgulayan Erdoğan, bugüne kadar koparılan gürültülerle İstanbul'da kentsel dönüşümün önüne engeller çıkartıldığını kaydetti. O engelleri aşmak için çabaladıklarını ancak engellemelerin İstanbul'a zaman kaybettirdiğini belirten Erdoğan, \"En son depremde bir kez daha görüldü ki bu gürültücülerin dertleri İstanbul değil. Bunların dertleri başka. Biz, İstanbul'da bir tek riskli yapı bırakmayıncaya kadar çalışacağız. Deprem gerçeğini akıllardan çıkartmayacak ve kentsel dönüşüm bilincini artıracağız. Yoksa bugün kentsel dönüşüme karşı propaganda yapanlar, her felakette olduğu gibi Allah korusun İstanbul'da yaşanacak büyük bir felakette milletimizi bir başına bırakacak. Biz İstanbul'u onların eline ve insafına terk edemeyiz.\" ifadelerini kullandı.", "summary": "Cumhurbaşkanı Erdoğan, İtalya ziyareti dönüşünde gazetecilere yaptığı açıklamada, Türkiye-İtalya ilişkilerini güçlendirmek için önemli adımlar atıldığını ve işbirliğinin artırılacağını belirtti. Ayrıca, İtalya'nın Afrika ile ortak adımlar atma teklifine sıcak baktıklarını vurguladı. Erdoğan, Türkiye'nin Rusya-Ukrayna savaşındaki barış çabalarını sürdürdüğünü, Suriye'nin toprak bütünlüğünü savunduklarını ve Gazze'de insani yardımların önemini yineledi. Ayrıca, İstanbul'daki deprem ve kentsel dönüşüm çalışmalarına dair de açıklamalar yaparak, İstanbul'un kentsel dönüşümünü tamamlayana kadar çalışmalarını sürdüreceklerini ifade etti."}
{"text": "Kurtulmuş, Ercan Havalimanı'ndaki görüşmede, TDT Aksakallar Konseyinin KKTC'de düzenlenen 17. toplantısının hayırlı olmasını diledi. Görüşmede, KKTC Cumhuriyet Meclisi Başkanı Ziya Öztürkler ile TDT Aksakallar Konseyi Başkanı Yıldırım, TDT Genel Sekreteri Kubanıçbek Ömüraliyev, KKTC Aksakalı İsmail Bozkurt, Azerbaycan Aksakalı Hasan Hasanov, Kazakistan Aksakalı İkram Adırbek, Kırgızistan Aksakalı Apas Dzhumagulov ve Özbekistan Aksakalı Sadıkcan Turdiyev de yer aldı.", "summary": "Kurtulmuş, Ercan Havalimanı'nda TDT Aksakallar Konseyi'nin KKTC'deki 17. toplantısının hayırlı olmasını diledi. Görüşmeye, KKTC ve diğer Türk Devletleri'nin Aksakalları katıldı."}
{"text": "Cumhurbaşkanı Recep Tayyip Erdoğan, ATO Congresium'da düzenlenen Türk Kızılay Genel Kurulu'nda yaptığı konuşmada, 157 yıllık merhamet çınarı Kızılay'ın dallarını dört bir yana uzatan, iyilik ve hayırda yarışan, bir yarayı daha sarmak için koşanlara teşekkür etti. 105. Genel Kurul'un Türk Kızılay başta olmak üzere sivil toplum camiası ve ülke için hayırlara vesile olmasını dileyen Erdoğan, Genel Kurul'da alınacak kararların, yapılacak istişarelerin birlik ve beraberliği, dayanışma ve kardeşlik şuurunu güçlendirmesini temenni etti. Görevlerini devredeceklere bugüne kadar ki gayretleri için teşekkürlerini ileten, vazifeyi devralacaklara muvaffakiyetler dileyen Erdoğan, çalışanından gönüllüsüne, bağışçısından hayırseverine, bu hilali ülkenin ve dünyanın dört bir tarafında gururla dalgalandıranlara şükranlarını sundu. Kızılay'ın bundan 157 sene önce 1868'de Osmanlı Yaralı ve Hasta Askerlere Yardım Cemiyeti adıyla kurulduğunu, kuruluş gayesinin cephede yaralanan askerlere yardım etmek, hasta düşen Mehmetçiğin imdadına yetişmek olduğunu anımsatan Erdoğan, varlık yokluk mücadelesi verilen, ateşten gömlek giyilen bir dönemde Kızılay'ın milletin canıyla, kanıyla, dişi ve tırnağıyla inşa ettiği, istiklal ve istikbal yolunun kilit taşlarından biri olduğunu kaydetti. Türk Kızılay'ın 93 Harbi'nden Trablusgarp Savaşı'na, Birinci Cihan Harbi'nden Milli Mücadele ve Kıbrıs Barış Harekatı'na tarihin en kritik dönemeçlerinde on binlerce Mehmetçiğin yaralarını sardığına dikkati çeken Erdoğan, şöyle devam etti: \"Kızılay'ımız cephe gerisinde kurduğu hastanelerle, onca yıllık yokluk arasında yetiştirdiği hemşireler ve gönüllü hasta bakıcılarla, donattığı hastane gemileri ve hasta taşıma servisleriyle peygamber ocağımızda tüten ateşin işgal kuvvetleri tarafından söndürülmemesi için göğsünü adeta siper etti. Erzincan depreminden asrın felaketine yaşadığımız her zorlukta tüm kapasitesiyle daima milletimizin yanında oldu.\" Cumhurbaşkanı Erdoğan, Kızılay'ı sadece sınırlar içinde değil tüm kriz bölgelerinde de ön safta gördüklerini vurgulayarak, Kızılay'ın, Filistin'de, Suriye'de, Somali'de, Afganistan'da, Bosna Hersek'te, Irak'ta ve daha pek çok yerde savaştan etkilenen insanlara Türkiye'nin yardım elini uzattığını belirtti. Kızılay'ın salgınlarda, doğal afetlerde, mahrumiyet bölgelerinde Türkiye'nin desteğine ihtiyaç duyulan her yerde imdada koştuğunu, mültecilerin, yoksulların, gariplerin, mağdurların hayatlarına dokunduğunu ifade eden Erdoğan, \"Yani ne zaman gözler Hilal-i Ahmer'i arasa Türk Kızılay tüm imkanlarıyla orada oldu. Milletimizin yardım ve dayanışma elini dünyanın dört bir yanına uzatan Kızılay camiamızdan Allah razı olsun. Ülkemizin en köklü sivil toplum kuruluşu olan Kızılay, bugün de kendisine ihtiyaç duyulan her yerde varlık göstermeye devam ediyor.\" diye konuştu. \"Gerek tarihi gerekse hizmetleriyle gerçekten kıvanç kaynağımız olan köklü bir iyilik ordusuyla karşı karşıyayız.\" diyen Erdoğan, bundan 157 yıl önce halis niyetlerle başlanan yolculukta bugün Kızılay'ın 513 şube ve temsilciliği, 400 bine yakın gönüllüsü, 18 bölge kan merkezi ve 69 kan bağış merkezi, 4 hastanesi, 2 tıp merkezi, 5 bölge afet yönetim, 13 afet müdahale merkezi, 13 delegasyonu, 94 göçmen faaliyet alanı, aşevleri, huzurevleri, gönüllü merkezleri, sevgi mağazalarıyla geniş bir yelpazede çok kıymetli çalışmalar yürüten bir müessese haline geldiğini kaydetti. Cumhurbaşkanı Erdoğan, sözlerini şöyle sürdürdü: \"2024 yılında yurt içinde 33 milyon kişiye, yurt dışında ise 14 milyondan fazla insana ulaşan Kızılay'ımız maşallah vazifesini layıkıyla ifa ediyor. 2005'te ülkemizin kan ihtiyacının sadece yüzde 19'unu karşılayabilen Kızılay'ın bugün toplam talebin yüzde 97'sini temin etmesi de önemlidir. Aktif kök hücre bağışçılarının sayısında da artış söz konusu. Nisan ayı itibarıyla bağışçılarının sayısı 1 milyon 179 bine ulaştı. Bu sayıların artarak devam edeceğine inanıyorum. Kızılay'ın ilaç ve tıbbi ekipmanda dışa bağımlılığı azaltacak hamlelerini de takdirle takip ediyorum. Yakın zamanda tamamlanıp hizmete alınacak kan torbası fabrikamız şimdiden hayırlı uğurlu olsun diyorum. İnsan plazmasının ham madde olarak kullanılması suretiyle kritik ilaçların üretileceği yerli plazmadan ilaç üretimi projesi, Kızılay'ın biyoteknoloji alanında eriştiği seviyeyi net bir şekilde ortaya koyuyor. Çalışmaların devam ettiği bu kıymetli projeden ötürü Kızılay'ımızı tebrik ediyor, projeye emek veren her bir kardeşime teşekkürlerimi iletiyorum.\" Erdoğan, 6 Şubat 2023'te yaşanan Kahramanmaraş merkezli depremlerde 50 binden fazla kişinin yaşamını kaybettiğini anımsattı. Kaybedilen canların geri getirilemeyeceğini vurgulayan Erdoğan, ancak yürütülen çalışmalarla bu depremlerin açtığı yaraları hızla sardıklarını söyledi. Deprem bölgesinde tamamlanan 201 bin konutun anahtarını hak sahibi vatandaşlara teslim ettiklerini hatırlatan Erdoğan, yıl sonuna kadar yapılacak 252 bin ilave konut ve iş yeri ile bu sayıyı 453 bine yükselteceklerini bildirdi. Şehirleri, eskisinden daha güçlü, daha modern ve depreme dirençli hale getirinceye kadar, mola vermeden, ihya ve inşa edeceklerinin altını çizen Erdoğan, \"Ülkemiz için hayat memat meselesi olan kentsel dönüşüm konusunda da kapsamlı hazırlıklar içindeyiz. 'Yarısı Bizden' kampanyasındaki güncel destek rakamlarını geçtiğimiz günlerde kamuoyumuzda paylaştık. Bu meselede artık kimsenin kaprisleriyle vakit kaybedemeyiz.\" diye konuştu. Cumhurbaşkanı Erdoğan, \"İdeolojik takıntılarını milletin can ve mal güvenliğinin önünde özellikle engel olarak koyanlarla uğraşacak vaktimiz de lüksümüz de yoktur. Tabii burada şunu da üzülerek ifade etmek durumundayım; ülkemizde sayıları az ama sesi çok çıkan bir kesim var. Bunlar mensubu oldukları milletle dahi tasada ve sevinçte birleşemiyorlar. Her konuyu siyasallaştırarak, her meseleyi istismar malzemesi yaparak maalesef ülkemize çok büyük kötülük yapıyorlar. Deprem gibi, depreme hazırlık gibi, afetlerde yardımlaşma ve dayanışma gibi konuların milli mesele olduğunu bir türlü kabullenemiyorlar.\" ifadesini kullandı. 6 Şubat 2023 depremlerinde yaşananları herkesin hatırladığını belirten Erdoğan, sözlerini şöyle sürdürdü: \"Afetzede kardeşlerimiz yakınlarını kaybetmenin acısıyla kıvranırken bizim 'deprem turisti' dediğimiz güruh hemen istismara başladı. Akla, vicdana ve ahlaka sığmayan ifadelerle devletimize ve kurumlarımıza saldırdılar. Yalan haber ürettiler. Sosyal medyada provokasyon yaptılar. Sahada canla başla çalışan yardım kuruluşlarını hedef gösterdiler. İşleri bitince afet bölgelerindeki yüreği yanık vatandaşlarımızı trajedileriyle baş başa bırakıp, arkalarına dahi bakmadan çekip gittiler. Daha önce defalarca olduğu gibi gürültüyle geldiler, yıkıntılar üzerinde bol bol fotoğraf çektirdikten sonra sessiz sedasız ortalıktan kayboldular. Dikkat ederseniz en sancılı günlerimizde ortalığı velveleye verenlerin, bedava ev vaat edenlerin, deprem üzerinden hükümetimize ve yardım kuruluşlarımıza iftira atanların hiçbiri şimdi ortalıkta yok. Ama devletimiz, belediyelerimiz, vakıflarımız, gönüllü kuruluşlarımız halen oradalar. Tam 820 gündür deprem bölgesindeler. Bu süreçte milletin derdiyle dertlenen kurumlarımızdan biri de Kızılay'dır. Deprem bölgesinde 9'u sabit, 5 binden fazla ev tipi su arıtma sistemi kuran, 548 bini aşkın haneye 3,3 milyar lira nakit destek sağlayan, 6 ilde açtığı 13 kütüphaneyle 10 binden fazla öğrenciye hizmet veren, esnaf ve çiftçilerimize 500 milyon liraya yakın güçlendirme desteği sunan Kızılay'ımızı bugün bir kez daha gönülden tebrik ediyoruz.\" Cumhurbaşkanı Erdoğan, İstanbul'da 23 Nisan'da meydana gelen ve çevre illerde de hissedilen depremde Kızılay'ın sahada ve halkın yanında olduğunu vurgulayarak, şöyle devam etti: \"6 yıldır güya 'mega proje' diye ciddi reklam bütçeleriyle millete pazarlanan icraatların koca bir balon olduğu ortaya çıkarken, Kızılay'ımız 350 noktada 1600 personeli, 3 bine yakın gönüllüsü, 319 aracı, 317 ikram çadırıyla milletimizin imdadına koşmuş, İstanbulluların ihtiyaçlarını karşılamak için seferber olmuştur. Depremle sarsılan kardeşlerimiz 'Kim var?' diye etrafa baktıklarında yine Kızılay'ı görmüş, AFAD'ı görmüş, vakıflarımızı, gönüllü kuruluşlarımızı görmüş, çevre illerden yardıma gelen belediyelerimizi görmüştür. Kimin iş yaptığı, kimin de sadece şov yaptığı bir kez daha anlaşılmıştır.\" Cumhurbaşkanı Erdoğan, Türk Kızılay'ın İsrail'in vahşi saldırılarının başladığı 7 Ekim 2023'ten beri Gazzelileri asla yalnız bırakmadığına dikkati çekti. AFAD koordinasyonunda gönderilen iyilik gemilerini gıda, hijyen, barınma, ilaç ve tıbbi yardım malzemeleriyle dolduran Kızılay'ın, Gazze'deki insani krizin hafifletilmesinde önemli roller üstlendiğini aktaran Erdoğan, \"Gazze aşevi, kıtlıkla boğuşan Gazze halkına bugüne kadar 5,2 milyon öğün yemek desteği verdi, 1 milyon 606 bin litre su dağıtımı gerçekleştirdi. Ramazan ayına dek Filistin'in farklı noktalarında kurban etleri ve hazır yemek konserveleri dağıtan Kızılay'ımız Ramazan-ı Şerif boyunca da 840 bin kişilik iftar sofraları kurdu. Gazze'de diğer yardımların yanı sıra günlük 15 bin kişilik sıcak yemek dağıtımı yapılıyor.\" dedi. Erdoğan, Afganistan'dan Bangladeş'e, Bosna-Hersek'ten Pakistan'a, Somali ve Suriye'den Yemen'e kadar nerede hilali bekleyen bir mazlum varsa Kızılay'ın hiçbir engel tanımadan yardım etmeye çalıştığını vurguladı. Kimsenin ulaşamadığı coğrafyalarda, kimsenin umursamadığı bölgelerde Kızılay'ın kırmızı hilalinin mahzun gönüllere umut aşıladığını aktaran Erdoğan, \"Tüm çalışmaları canla, başla, hasbi ve samimi bir ruhla icra eden siz kıymetli kardeşlerimden Allah razı olsun diyorum. Bundan sonraki gayretlerinizden her birinize yürekten başarılar diliyorum. Hükümet olarak 23 yıldır olduğu gibi sizlere destek olmak için üzerimize ne düşüyorsa yapmaktan çekinmeyeceğiz.\" diye konuştu. Cumhurbaşkanı Erdoğan, milletin, \"alçakça kampanyalara\" aldırmadan, Türk Kızılay'ı desteklemeye ve Kızılay'ı daha da büyütmeye devam edeceğini belirterek, şunları kaydetti: \"Bu süreçte sizlere de çok önemli sorumluluklar düştüğünün altını burada özellikle çizmek isterim. Unutmayınız, hakikat güneşinin eritemeyeceği hiçbir yalan yoktur. Kızılay'ımızı hedef alan ahlaksız iftiralar karşısında asla pes etmemeli, bıkıp usanmadan halkımıza doğruları anlatmaya devam etmelisiniz. Aynı şekilde Kızılay'ın nasıl bir ruhla kurulup bugünlere geldiğini önce sizler unutmamalı, sonra da milletimize unutturmamalısınız. Şurası da çok ama çok önemlidir; milletin dişinden, tırnağından kısarak verdiği kaynakların kullanılmasında hassasiyet seviyesi en üst düzeyde olması gerekir. Bu hem devlet hem belediye hem de yardım kuruluşlarımız için geçerlidir. Allah korusun buralarda yaşanacak en küçük bir zafiyetin telafisi ya yıllar alacak belki de hiç mümkün olmayacaktır. Dolayısıyla hepimiz kılı kırk yaran bir hassasiyetle hareket etmek mecburiyetindeyiz. Karşılıklı güven esasına göre yürütülen hayır hasenat faaliyetlerine hiçbir şüphe gölgesinin düşmesine izin veremeyiz. Buradaki her bir kardeşimin milletin emanetlerini namusu bilip, şerefi bilip en güzel şekilde muhatabına ulaştırmaya devam edeceğine inanıyorum.\" Cumhurbaşkanı Erdoğan'a, Kızılay Genel Başkanı Prof. Dr. Fatma Meriç Yılmaz tarafından hediye takdim edildi. Programda sanatçı Sinan Akçıl sahneye çıkarak \"Kızılay\" şarkısına eşlik etti. Cumhurbaşkanı Erdoğan, Türk Kızılay tarafından hazırlanan ve farklı yaş grubundan ihtiyaç sahiplerinin gözlerine yansıyan Kızılay desteğini gösteren \"Gözlerde Hilalin İzleri\" adlı dijital sergiyi ziyaret etti. Sergide her biri 3,2 metre boyutunda gözlerden oluşan 10 fotoğraf yer aldı. Programa, Cumhurbaşkanı Yardımcısı Cevdet Yılmaz, Sağlık Bakanı Kemal Memişoğlu, Sanayi ve Teknoloji Bakanı Mehmet Fatih Kacır da katıldı.", "summary": "Cumhurbaşkanı Erdoğan, Türk Kızılay Genel Kurulu'nda yaptığı konuşmada, Kızılay'ın 157 yıldır dünyadaki yardımlarıyla önemli bir rol üstlendiğini belirtti. Ayrıca, Kızılay'ın afet, kriz ve insani yardım alanlarındaki katkılarına övgüde bulunarak, gelecekteki projelerinde başarılar diledi."}
{"text": "Cumhurbaşkanı Recep Tayyip Erdoğan, \"Türkiye'nin olduğu kadar Irak'ın milli güvenliğine de tehdit oluşturan PKK, FETÖ ve DEAŞ'a karşı müşterek mücadelenin sürdürülmesi konusunda kararlılığımızı teyit ettik.\" dedi. Erdoğan, Cumhurbaşkanlığı Külliyesi'nde, Irak Başbakanı Muhammed Şiya es-Sudani ile düzenlediği ortak basın toplantısında, geçen yıl Irak'a yaptığı ziyaretle ilişkilerin ciddi bir ivme yakaladığını, Sudani'nin ortaya koyduğu irade ve vizyonun bu noktaya gelinmesinde çok önemli rol oynadığını söyledi. İlişkileri güçlendirerek devam ettireceklerini ifade eden Erdoğan, \"Değerli kardeşim ile az önce Türkiye-Irak ilişkilerini kapsamlı şekilde ele aldık. Suriye başta olmak üzere bölgesel gelişmeler hakkında fikir teatisinde bulunduk. İlişkilerimizi daha da ileriye taşıyacak belgeleri huzurlarınızda imzaladık. Şu gerçeği büyük bir memnuniyetle ifade etmek isterim. Derin tarihi, beşeri ve kültürel bağlara sahip olduğumuz Irak ile ilişkilerimizi salt iki devlet arasındaki münasebetler olarak görmüyoruz. İş birliğimizin her alanda geliştirilmesini kardeşlik hukukumuzun bir gereği olarak telakki ediyoruz.\" diye konuştu. Erdoğan, Irak'ın huzur ve istikrarını hiçbir zaman Türkiye'den ayrı tutmadıklarını ifade etti. Görüşmelerde güvenlik ve terörle mücadele işbirliği üzerinde önemle durduklarını vurgulayan Erdoğan, sözlerini şöyle sürdürdü: \"Türkiye'nin olduğu kadar Irak'ın milli güvenliğine de tehdit oluşturan PKK, FETÖ ve DEAŞ'a karşı müşterek mücadelenin sürdürülmesi konusunda kararlılığımızı teyit ettik. Bölgemizin geleceğinde teröre yer olmadığının tekrar altını çizdik. Irak ile ticaret hacmimiz geçtiğimiz yıl 18 milyar dolara yaklaştı. Ancak potansiyelimizin çok daha fazla olduğu kanaatindeyiz. Bu anlayışla çabalarımızı sürdürüyoruz. Kalkınma Yolu Projesi hem Irak'ın hem de tüm bölgemizin istikrarına ve refahına büyük katkı sağlayacaktır. Görüşmemizde, projenin hızla hayata geçirilmesine yönelik adımları ele aldık. Kalkınma Yolu'na ilgi duyan tüm ülkeleri bu stratejik projenin parçası olmaya davet ediyoruz. Geçtiğimiz yıl imzaladığımız Su Çerçeve Anlaşması ve tesis ettiğimiz iş birliği mekanizmaları marifetiyle altyapının ıslahı dahil olmak üzere Irak ile ortak projelerin gerçekleştirilmesine odaklanıyoruz. Irak-Türkiye Petrol Boru Hattı üzerinden petrol sevkiyatının yeniden başlaması gibi başlıklarda süratle ilerlemek istiyoruz.\" Erdoğan, özellikle elektrik alanında derinleşen işbirliğini doğal gaz ve enerjinin diğer alanlarına teşvik etme arzusunda olduklarını dile getirdi. Cumhurbaşkanı Erdoğan, Sudani ile ayrıca bankacılık, sanayi, eğitim ve yükseköğretim gibi diğer alanlardaki işbirliğini de ele alarak bu konularda atabilecekleri ilave adımları değerlendirdiklerini belirtti. Erdoğan, Sudani'nin basiretli yaklaşımı sayesinde Irak'ın bölgedeki istikrara önemli katkılarda bulunduğunu memnuniyetle müşahede ettiklerini söyledi. Irak'ın Suriye'yle iyi komşuluk ilişkileri geliştirmesinin bölgenin istikrar ve huzuru bakımından çok önemli olduğuna inandığını ifade eden Erdoğan, bu konuda Irak'la çalışmaya devam edeceklerini ifade etti. Cumhurbaşkanı Erdoğan, İsrail'in Gazze'de başlattığı, sonrasında Lübnan'a ve Suriye'ye de taşıdığı saldırgan siyasetinin sonuçlarının ortada olduğunu belirterek, İsrail'in bölgeyi kana, gözyaşına ve istikrarsızlığa boğarak kendi güvenliğini sağlayacağını zannettiğini, bunun ham bir hayal olduğunun zamanla daha net görüleceğini kaydetti. İsrail'in insani yardım girişlerini tamamen durdurmasıyla Gazze'deki açlık tehlikesinin artık kitlesel ölümlere varacak vahim boyutlara ulaştığına işaret eden Erdoğan, \"İsrail üzerindeki baskının artırılması dahil elimizden geleni yapmamız gerektiği hususunda aziz kardeşimle mutabık kaldık. Pakistan ile Hindistan arasındaki gerilimin, çok sayıda sivilin şehit olduğu füze saldırılarıyla sıcak çatışmaya dönüşmesinden endişe duyuyoruz. Saldırılarda hayatını kaybeden kardeşlerimize Allah'tan rahmet, kardeş Pakistan halkına ve devletine bir kez daha başsağlığı diliyorum.\" diye konuştu. Erdoğan, dün Pakistan Başbakanı Şahbaz Şerif'le önemli bir telefon görüşmelerinin olduğunu hatırlatarak, Cammu Keşmir'deki menfur terör saldırısına ilişkin Pakistan'ın uluslararası soruşturma yürütülmesi teklifini kıymetli bulduklarını vurguladı. Cumhurbaşkanı Erdoğan, sözlerini şöyle sürdürdü: \"Türkiye olarak ateşe benzin dökenlerin olmasına rağmen biz olaylar geri dönülmez noktaya varmadan tansiyonun düşürülmesi, diyalog kanallarının açılması için her türlü gayreti gösteriyoruz. Irak'ın birlik ve bütünlüğünün savunucusu olan Türkmenler tüm zorluklara karşı bugün de hem Irak'ın hem Irak-Türkiye ilişkilerinin güçlenmesine katkıda bulunuyor. Kardeşim Sudani'nin Irak Türkmenlerinin hak ve menfaatlerinin korunması konusundaki hassasiyetini takdirle karşılıyorum. Heyetinde Irak Türkmen Cephesi Başkanı kardeşime de yer vermesini özellikle anlamlı buluyorum. Rabb'im Türkiye-Irak kardeşliğini daim ve kaim eylesin diyorum.\" Sudani'ye ziyareti için teşekkür eden Erdoğan, istişarelerinin ve aldıkları kararların hayırlara vesile olmasını temenni etti. Irak Başbakanı Muhammed Şiya es-Sudani, Kalkınma Yolu Projesine ilişkin, \"Bu proje, iki ülke arasındaki entegrasyonun daha da pekişmesi açısından büyük bir fırsat teşkil etmektedir. Hem iki ülke arasında hem de bölge için önem teşkil etmektedir.\" dedi. Sudani, Cumhurbaşkanı Recep Tayyip Erdoğan ile Cumhurbaşkanlığı Külliyesi'ndeki görüşmesinin ardından düzenlenen ortak basın toplantısında konuştu. Cumhurbaşkanı Erdoğan ile görüşmesinde Irak için önemli ve stratejik Kalkınma Yolu Projesi'ni de ele aldıklarını aktaran Sudani, \"Bu proje, iki ülke arasındaki entegrasyonun daha da pekişmesi açısından büyük bir fırsat teşkil etmektedir. Hem iki ülke arasında hem de bölge için önem teşkil etmektedir.\" ifadesini kullandı. Sudani, Kalkınma Yolu Projesi kapsamında çok büyük kalkınma fırsatlarının da sunulduğuna işaret ederek, bunun ekonomik alanda atılımın gerçekleşmesi için iki komşu halkının yararına olacağını dile getirdi. Sudani, Türkiye ile terörle mücadele konusundaki ilişkilere dair, \"Biz Irak'ın güvenliğini Türkiye'nin güvenliği saymaktayız. Hükümetimizin PKK ile ilgili tutumu da sabit. Irak yasalarına göre, PKK örgütü, tabii ki yasaklı bir örgüttür. Anayasaya göre, hiçbir kesimin Irak topraklarını kullanarak Türkiye'ye saldırmasına izin vermeyiz.\" dedi. Türkiye-Irak Yüksek Düzeyli Stratejik İşbirliği Konseyi Toplantısı'nı düzenlediklerini belirten Sudani, Irak ile Türkiye arasındaki ilişkilerin her şeyden önce iki komşu halk arasındaki ilişki olduğunu ifade etti. Sudani, Türkiye ile Irak arasındaki ilişkilerin binlerce yıl öncesine dayandığına işaret ederek, iki halk arasında komşuluk bağları, ortak çıkarlar, tarihi, sosyal ve dini ilişkiler bulunduğunu dile getirdi. Bu bağların iki ülkede siyasetin ya da hükümetlerin değişmesiyle değişmeyeceğinin altını çizen Sudani, bu ziyarette ciddi diyalog ve görüşmelerin açık şekilde yapıldığını ve iki ülke arasında mutabakat zaptları imzalandığını söyledi. Sudani, bu zaptların Cumhurbaşkanı Erdoğan'ın Bağdat ziyaretinde imzalanan anlaşmaların uzantısı olduğunu kaydederek, iki ülke arasındaki ilişkilerin temel konular üzerinden yürüdüğünü ve bunlar arasında güvenlik boyutunun da olduğunu belirtti. Terör sorununun iki ülkeyi de etkilediğini ve bu konuyu açıkça ele aldıklarını anlatan Sudani, \"Biz Irak'ın güvenliğini Türkiye'nin güvenliği saymaktayız. Hükümetimizin PKK ile ilgili tutumu da sabit. Irak yasalarına göre, PKK örgütü, tabii ki yasaklı bir örgüttür. Anayasaya göre, hiçbir kesimin Irak topraklarını kullanarak Türkiye'ye saldırmasına izin vermeyiz.\" ifadesini kullandı. Sudani, güvenlik alanında işbirliğine, bilgi alışverişi ve sınamalara karşı birlikte hareket etmeye vurgu yaptıklarını aktararak, Irak'ın egemenliğinin korunması ve uluslararası hukuku saygı çerçevesinde bu konuları ele aldıklarını söyledi. Terör örgütü PKK'nın silah bırakma konusunu da ele aldıklarını kaydeden Sudani, ikinci olarak Cumhurbaşkanı Erdoğan'ın Bağdat ziyaretinde \"Su Alanında İşbirliği Çerçeve Anlaşması\" imzaladıklarını ve komisyonların uygulama mekanizması üzerinde dünden bu yana çalıştıklarını ifade etti. Sudani, bu kapsamda önemli projelerin gerçekleşmesinin söz konusu olacağına işaret ederek, Irak'ta barajlardaki su seviyesinin minimum düzeyde olduğunu ve Irak'a yağmurun da bu yıl az yağdığını dile getirdi. İki tarafın da çıkarına uygun olacak şekilde bu konuları ele aldıklarını anlatan Sudani, Cumhurbaşkanı Erdoğan'ın ziyareti sırasında 26 mutabakat zaptının imzalandığını ve bugün de ortak projeler üzerinde durduklarını söyledi. Sudani, \"Su Alanında İşbirliği Çerçeve Anlaşması\" kapsamında barajlar ve kanalizasyonla ilgili çalışmaları ve altyapı konularını ele aldıklarını aktararak, bugün imzalanan mutabakat zaptlarının da hukuk, yüksek öğrenim, afet durumları, eğitim, sanayi ve bilim gibi birçok farklı alanda işbirliğini kapsadığını kaydetti. Kalkınma Yolu Projesi'nin uygulanmasının basitleştirilmesi ve bürokrasinin aşılmasıyla ilgili bağımsız bir otorite kurulmasına yönelik çalışmalardan bahseden Sudani, Irak'ta yatırım ortamının çok uygun ve hem yabancı hem de Irak'taki yatırımcılara açık olduğunu dile getirdi. Sudani, Cumhurbaşkanı Erdoğan'a Kalkınma Yolu Projesi şirketinin kurulmasıyla ilgili bir öneri sunduklarını belirterek, \"Bu (Kalkınma Yolu) stratejik bir proje ve bütün bölge ülkeleri ve dünya için büyük bir fırsattır.\" dedi. Türkiye'nin Irak özel sektörüyle Irak'ın farklı şehirlerinde sanayi bölgeleri ve fabrikaları kurması üzerine de görüştüklerini aktaran Sudani, iki ülke arasındaki ticaret hacminin artmasının da çok önemli olduğunu ifade etti. Sudani, Türkiye'nin ticaret alanında Irak'ın en büyük ortaklarından biri olduğuna dikkati çekerek, bu alanda bazı düzenlemeler yapıldığını ve iki ülke arasındaki ticaretin daha basit ve iyi hale geleceğini anlattı. Bölgedeki gelişmeleri de ele aldıklarını, Türkiye ve Irak'ın Filistin ve Gazze konusundaki görüşlerinin örtüştüğünü kaydeden Sudani, \"Gazze'de bir katliam yapılmaktadır.\" dedi. Sudani, iki ülkenin görüşlerinin ilkesel olduğunu ve uyuştuğunu belirterek, Türkiye ve Irak'ın dayanışma içinde bulunduğunu ve Gazze'ye saldırıların ve devam eden tehditlerinin mutlaka durdurulması gerektiğini vurguladı. Irak'ın Suriye konusundaki tutumunun da açık olduğuna işaret eden Sudani, \"Suriye'yi ulusal güvenliğimizin bir parçası olarak görmekteyiz.\" dedi. Sudani, Suriye'deki halkların hepsini kapsayan bir yönetime işaret ederek, \"istisnasız şekilde azınlıkların haklarının ve mukaddes yerlerinin korunmasının ve ülkede şiddet olmamasının\" önemini vurguladı. Suriye Cumhurbaşkanı Ahmed Şara ile bu konuları görüştüklerini anlatan Sudani, \"DEAŞ, herkes ve bölge güvenliği için gerçek bir tehlike teşkil ediyor. Dolayısıyla biz de ortak bir şekilde bu dosyayı incelikli şekilde ele almamız lazım, yok etmemiz lazım.\" ifadesini kullandı. Sudani, Türkiye ile Irak arasındaki ikili ilişkilerin pekişmesi ve gelişmesi için katkılarından dolayı Cumhurbaşkanı Erdoğan'a şükranlarını iletti.", "summary": "Cumhurbaşkanı Erdoğan, Irak Başbakanı Sudani ile yaptığı görüşmede, PKK, FETÖ ve DEAŞ'a karşı müşterek mücadele kararlılıklarını vurguladı ve Türkiye-Irak ilişkilerinin güçlendirilmesi için birçok stratejik adım attıklarını ifade etti. Ayrıca, Kalkınma Yolu Projesi'ni bölge için büyük bir fırsat olarak değerlendirdi ve iki ülke arasındaki işbirliğini derinleştirme taahhüdünde bulundu."}
{"text": "TBMM Başkanı Numan Kurtulmuş, TEKNOFEST KKTC'ye ilişkin, \"Bu anlamlı gün, gelecek irademizin de güçlü bir tezahürüdür. Kıbrıslı gençlerimizin milli teknolojiyle buluşması, ortak geleceğimize duyulan inancın açık bir göstergesidir.\" dedi. Kurtulmuş, eski Ercan Havalimanı'nda düzenlenen, AA'nın global iletişim ortağı olduğu, Türkiye'nin en büyük teknoloji festivali TEKNOFEST KKTC'ye ilişkin sosyal medya hesabından paylaşım yaptı. Yerli ve milli teknoloji hamlesini gelecek nesillerle buluşturan TEKNOFEST KKTC'de, kalpleri güçlü ve büyük Türkiye hayaliyle atan gençlerle bir araya geldiklerini aktaran Kurtulmuş, şu ifadeleri kullandı: \"Bu anlamlı gün, gelecek irademizin de güçlü bir tezahürüdür. Kıbrıslı gençlerimizin milli teknolojiyle buluşması, ortak geleceğimize duyulan inancın açık bir göstergesidir. Cumhurbaşkanımız Sayın Recep Tayyip Erdoğan'ın teşrifleriyle gerçekleşen ödül töreninde dereceye giren evlatlarımızı kutluyor, emeği geçen herkese teşekkür ediyorum.\"", "summary": "TBMM Başkanı Kurtulmuş, TEKNOFEST KKTC'nin Kıbrıslı gençlerin milli teknolojiyle buluşmasının geleceğe olan inancı pekiştirdiğini belirterek, ödül töreninde dereceye giren gençleri kutladı."}
{"text": "Kurtulmuş, TBMM Tören Salonu'nda düzenlenen Veriden Karara Ulusal Yapay Zeka Zirvesi'nin açılış töreninde yaptığı konuşmada, yapay zeka konusunun TBMM çatısı altında ele alınmasının önemine değinerek, zirvede ortaya çıkacak görüşlerin, tartışılacak konuların önemli bir yol gösterici olmasını temenni ettiğini ifade etti. Numan Kurtulmuş, \"Hatta belki ismini de değiştirerek, bu Yapay Zeka Araştırma Komisyonunun Türkiye Büyük Millet Meclisi çatısı altında kalıcı bir komisyon haline dönüştürülmesi de mümkündür. Ayrıca bunu da aramızda tartışmamız gerekir diye düşünüyorum.\" diye konuştu. Milli iradenin merkezi olan TBMM'nin, toplumsal gelişmeleri ve dünyada ortaya çıkan gelişmeleri yakından takip edip, kurduğu komisyonlarla bu konuların üzerinde yapılabilecek her şeyi konuşup, sonuçları raporlaştırdığını aktaran Kurtulmuş, bu raporların her birisinin ciddi bir yol haritası olduğunu söyledi. Dijital Mecralar Komisyonu ile Yapay Zeka Araştırma Komisyonunun örnek gösterilebilecek komisyonlardan olduğunu dile getiren Kurtulmuş, Yapay Zeka Araştırma Komisyonu Başkanı Fatih Dönmez başta olmak üzere komisyon üyelerine çalışmalarından dolayı teşekkür etti. Teknoloji ve insan arasındaki ilişkiye değinen Kurtulmuş, bu konuda modern dönemlerde bir kaç dönüm noktası olduğunu hatırlattı. Sanayileşme sürecinde, makinelerin yerine daha tehlikeli işleri yapabilecek robotların devreye girmesiyle önemli gelişmeler elde edildiğini anlatan Kurtulmuş, sanayileşmeyle birlikte başlayan bu büyük hamlenin bazı temel konulardaki insani endişeleri yok sayarak devreye girdiğini belirtti. Şehirleşmenin getireceği sorunlar, çevre meseleleri, şehirlerdeki gecekondulaşma gibi bugün tartışılan konuların sanayileşmenin başlangıç döneminde neredeyse hiç tartışılmadığına dikkati çeken Kurtulmuş, \"Açık konuşmak gerekirse kapitalizmin ilkesi yoktur. Kapitalizmin bir tane ilkesi vardır o da para kazanmaktır. Zaman içerisinde kapitalizm bu zaafını sistem içerisinde bir takım mekanizmalarla geliştirmeyi ortaya koyabilmiştir. Bunlardan birisi kural koymaktır, yani profesyonelleşmektir. Bunlardan bir diğeri denetlemek, diğeri ise cezalandırmaktır. Yani kötü sonuçlar ortaya çıktığında bunun cezalarının ortaya konulmasıdır. Ancak başlangıçta sanayileşmenin öngördüğü, öngörmesi gereken bazı insani eksiklikler göz önüne alınamadığı için ortaya insanoğlu için önemli bedeller çıkmıştır.\" değerlendirmesinde bulundu. Sanayileşmeyle birlikte ortaya çıkan bu sürecin, 20. yüzyılın ikinci yarısında yeni bir evreye doğru döndüğünü ifade eden Kurtulmuş, bunun da sanayi ötesi ekonomilerin kuruluşu olduğunu dile getirdi. Teknoloji ilerledikçe yaşanan ve yaşanacak değişimlere değinen Kurtulmuş, \"Şimdi geldiğimiz noktada mesela 2025'in şu tarihinde 8 Mayıs'ında burada yapay zekayı konuşuyoruz. Adım kadar eminim ki bundan 10 sene sonra bu Meclisin içerisinde konuşacak olan arkadaşlar dünyaya yön veren, şekil veren yeni bir teknolojik dönemden bahsedecekler.\" ifadesini kullandı. Türkiye'nin teknolojik dönüşüm sürecinde geri kalmaması gerektiğini belirten Kurtulmuş, \"Yapay zeka alanında öncülük yaparak, yapay zekanın gördüğümüz eksikliklerini şimdiden tamamlamaya çalışarak, burada takip eden değil, takip edilen bir Türkiye olma mecburiyetimizin bulunduğunu ifade etmek isterim. Bu çerçevede her türlü hazırlığı yapmanın da süratle gerçekleştirmenin de bizim için önemli bir sorumluluk olduğunu, hatta yapay zekanın ortaya çıkaracağı sorunlar göz önüne alındığında bunun aynı zamanda bir milli güvenlik meselesi olduğunu da ifade etmek isterim.\" sözlerini sarf etti. Kurtulmuş, Türkiye'nin gelişmiş ülkelerle arasındaki mesafeyi sanayileşme döneminde 20-30 senede kapatabilecekken, yapay zekanın ve yüksek teknolojilerin konuşulduğu bu dönemde aradaki farkın birkaç ay ya da birkaç yılda kapatılabileceğini vurguladı. Numan Kurtulmuş, \"Yapay zekayla ilgili şimdiden bütün tedbirlerinin alınarak, bunların uluslararası alanda regülasyonlarının da gerçekleştirilmesinin hayati olduğunu düşünüyorum.\" görüşünü paylaştı. Diğer teknolojiler gibi yapay zekanın da \"iyi ya da kötü\" olmadığını dile getiren Kurtulmuş, \"Teknolojiyi üretenlerin teknolojinin arkasındaki akıl, hikmet ve irfanın ne kadar güçlü ve kuvvetli olduğu teknolojinin sonuçlarıyla ilgilidir.\" dedi. İnsanoğlunun yıllardır süren çalışmasının en değerli ürünlerinden birisinin de nükleer teknoloji olduğunu söyleyen Kurtulmuş, \"Nükleer teknolojinin arkasındaki akıl vicdansız bir akılsa o atom bombası Hiroşima'da, Nagazaki'de olduğu gibi karşımıza çıkar. Dolayısıyla bizatihi teknoloji matah bir şey değildir.\" değerlendirmesinde bulundu. Teknolojinin arkasındaki akıl, vicdan, hikmet ve irfanın en az teknoloji kadar değerli ve önemli olduğuna dikkati çeken Kurtulmuş, \"Bugün yapay zekadan istifade eden yüksek teknoloji ürünlerinin, Allah muhafaza, eğer yeterli bir regülasyon gerçekleştirilemezse insanoğlunun başına ne büyük belalar getireceğini özellikle 1,5 yıldır Gazze'de devam eden İsrail'in ortaya koyduğu yüksek teknoloji ürünü silahlarla yaptığı saldırılarda bir kez daha gördük.\" diye konuştu. Lübnan'ın çeşitli bölgelerinde gerçekleşen çağrı cihazı ve telsiz patlatılmalarına da değinen Kurtulmuş, onlarca insanın hayattan koparıldığını, bunun insanlıkla tarif edilebilir tarafının olmadığını söyledi. Büyük teknolojik gelişmelerin, \"tekno oligarşi\" denilen yeni bir sınıfı ortaya çıkardığını dile getiren Kurtulmuş, şöyle devam etti: \"Dünyanın bu teknoloji devlerinin, büyük patronlarının artık sadece şirket CEO'ları ya da sahipleri gibi değil devlet başkanları gibi davranmaya başladıkları da insanların gözünün içine sokularak gerçekleştiriliyor. Bu çerçevede ne yazık ki şirket gibi davranan devletlerle devlet gibi davranan şirketlerin birbirine karıştığı bir dönemi yaşıyoruz. Onun için diyoruz ki bu süreçte yüksek teknolojilerdeki bu gelişmeleri en iyi şekilde gerçekleştirmek, anlamak, bunların da gerçekten regülasyonlarını yaparak insanlığa yararlı olacak büyük teknolojiler haline dönüştürmek bizim önemli vazifelerimizden birisidir.\" Yapay zekanın, otonom sistemler üzerinden insan zihninin kabiliyetlerinin önemli bir kısmını alabildiğini belirten Kurtulmuş, \"Örneğin dünya satranç şampiyonunu dahi yenebilecek bir program, bir otonom sistemle yapay zeka, satrançta dünya birincilerinin birincisi olur ama yapay zeka aklın içerisine vicdanı ve insafı koymadığı için insaflı ve vicdanlı bir süreci yönetemez.\" ifadesini kullandı. TBMM Başkanı Kurtulmuş, sözlerini şöyle sürdürdü: \"Henüz vicdanı, insafı, merhameti, aklı, dayanışmayı, insanı insan yapan değerleri taklit edecek, onun yerini alabilecek makineler gerçekleştirilemiyor. Onun için şu iki temel soru yapay zeka konusunda fevkalade önemlidir. Yapay zeka siyasal davranışlardan tüketici davranışlarına, bilimsel alandan sanayiye, teknolojiye, tarım teknolojilerine kadar her alanda insan yerine karar verebilecek, sadece bize bir takım tavsiyelerde bulunacak değil, karar verecek ve uygulayacak bir yapıdır. Bunun için zaten değerlidir. Bunun için önemlidir ve iyi kullanılırsa çok verimli sonuçlar alınabilecek bir alandır. Ancak ana sorularımızdan birisi şu olmalıdır: Hangi kararlarımızı ve yetkilerimizi yapay zekaya terk edeceğiz, ona devredeceğiz. İnsanoğlunun belki üzerinde yoğunlaşması gereken temel sorulardan birinin bu olduğunu düşünüyorum. Bir başka konu ise yapay zeka insanın tamamlayıcısı mıdır, insanın ikamesi midir? Kuşkuyla yaklaşmak, tarihsel serüveni bakımından teknolojik gelişimin belki insanlara haklılık payı verebilir. İşte kapitalizmin çok kar etme dürtüsü, yapay zekayı korkarım ki insanın ikamesi haline getirecek bir sürecin önünü açabilir. Burada dikkatli olmamız ve bunun için özellikle önümüzdeki süreçte karşılaşacağımız değişimler içerisinde insansızlaştırma tehlikesini ciddi bir şekilde ele almamız gerektiğini düşünüyorum.\" Yapay zekanın uluslararası ilişkilerde bazı devletlerin elinde önemli bir egemenlik aracı olarak kullanılabileceğinin de farkında olduklarını vurgulayan Kurtulmuş, \"Yapay zeka bizlere, yeni bir dispositif oluşturmasın.\" dedi. Yapay zeka çalışmalarında sadece aklın değil vicdanın, irfanın, hikmetin, adaletin de yeri olması gerektiğini ifade eden Kurtulmuş, şunları kaydetti: \"Yeni bir medeniyet havzasının tam da göbeğinde olan, sahip olduğu ekonomik imkanlarla, potansiyellerle birlikte dünyada evrensel söz söyleme kabiliyetine sahip olan Türkiye'mizin, önümüzdeki dönemde yapay zeka alanında da fevkalade büyük iddiaları vardır, olmalıdır ve bu iddiaları evrensel hale getirmek mecburiyetimiz vardır. Onun için bu çalışmaları hep birlikte güçlü bir şekilde sürdürmek, bununla ilgili kurum ve kuruluşlarımızın en iyi şekilde çalışmasını temin etmek, teknolojinin yanında ahlak, etik, hukuk, manevi ve insani değerlerin de işin içerisinde olduğu yeni bir yapay zeka ekosistemini oluşturmak, Türkiye'nin vazifelerinden birisidir.\"", "summary": "TBMM Başkanı Numan Kurtulmuş, Veriden Karara Ulusal Yapay Zeka Zirvesi'nde yaptığı konuşmada, yapay zekanın insanlık için büyük potansiyel taşıdığını ancak etik, vicdan ve insan değerlerinin de göz önünde bulundurulması gerektiğini vurguladı. Ayrıca, yapay zekanın gelecekte insanın ikamesi mi, tamamlayıcısı mı olacağına dair soruların önemine dikkat çekti."}
{"text": "Aile ve Sosyal Hizmetler Bakanı Mahinur Özdemir Göktaş, \"Aile dostu bir medya yaklaşımını teşvik ederek, topluma sağlıklı, değerlerimizi yaşatan, umut ve sorumluluk aşılayan içerikler sunabiliriz.\" dedi. Göktaş, RTÜK tarafından düzenlenen ve Milli Eğitim Bakanı Yusuf Tekin, RTÜK Başkanı Ebubekir Şahin ile çeşitli kurumlardan katılımcıların yer aldığı \"Güçlü Medya, Bilinçli Toplum Zirvesi\"nde yaptığı konuşmada, medyanın hayatın her yerinde olduğunu söyledi. Medyanın yalnızca toplumu yansıtan bir ayna olmadığını, aynı zamanda toplumu şekillendirdiğini vurgulayan Göktaş, \"Medya, doğru ellerde büyük bir iyilik aracına dönüşebilir. Ancak yanlış ellerde, aynı güç toplumsal değerleri aşındıran, ayrıştırıcı ve hatta zararlı bir araca dönüşebilir.\" diye konuştu. Göktaş, bazı gündüz kuşağı televizyon programlarının aile yapısına ve çocukların değer dünyasına olumsuz etkilerde bulunduğuna dikkati çekerek, bu içeriklerin sadece birer televizyon programı olarak görülmemesi gerektiğini belirtti. Bakan Göktaş, \"Bu içerikler, aile yapımıza, çocuklarımızın değer dünyasına doğrudan etki eder.\" diye konuştu. Göktaş, dizilerdeki şiddetin, ihanetin ve lüks yaşamın yüceltilmesinin özellikle gençlerin hayat algısını bozduğunu, çocuk programlarında kullanılan dil ve davranış biçimlerinin ise kişilik gelişimlerini doğrudan etkilediğini dile getirdi. Kadın temsilinde kullanılan dilin ve kalıpların bir takım ön yargıları yeniden ürettiğini aktaran Göktaş, şunları söyledi: \"Peki ne yapabiliriz? Aile dostu bir medya yaklaşımını teşvik ederek, topluma sağlıklı, değerlerimizi yaşatan, umut ve sorumluluk aşılayan içerikler sunabiliriz. Bu anlamda medya içeriklerinin reyting kaygısıyla değil tam da bu sorumluluk bilinciyle hazırlanması elzemdir. Şiddeti, reyting skalasından çıkarmayı önemsiyoruz. İşte 2025 yılını, Cumhurbaşkanı'mızın takdirleriyle Aile Yılı olarak ilan etmemizin temel amacı bu sorumluluk bilincini hatırımızda tutmak ve hatırlatmaktır. Bunun yanı sıra kadınların güçlü temsiline alan açan içeriklerin artmasına da katkı sunsun.\" Göktaş, medyanın sunduğu haberlerin, dizilerin, reklamların ve sosyal medya içeriklerinin sadece bilgi vermekle kalmadığını, aynı zamanda toplumun ortak duygusunu, düşünme biçimini ve davranış kalıplarını da biçimlendirdiğini söyledi. Bu nedenle medya konusunda büyük bir hassasiyet gösterdiklerini ve bu alanda çeşitli çalışmalar yürüttüklerini belirten Göktaş, \"Yapımcılar ile medya ve dijital platform temsilcileriyle sık sık bir araya gelerek içeriklerin toplum üzerindeki etkilerini ele alıyoruz. Olumlu örneklerin teşvik edilmesi ve zararlı içeriklerle mücadelenin önemini her fırsatta vurguluyoruz.\" ifadelerini kullandı. Göktaş, RTÜK ile hazırladıkları Medyada Kadına Yönelik Şiddetle Mücadeleye İlişkin Etik İlkeler Rehberi'nin sorumlu yayıncılık anlayışını daha da güçlendireceğini aktardı. Dijital dünyanın aileler ve çocuklar üzerindeki olumsuz etkilerini azaltmak amacıyla kalıcı çözümler geliştirdiklerini vurgulayan Göktaş, \"Oluşturduğumuz Sosyal Medya Çalışma Grubumuz aracılığıyla koruyucu ve önleyici tedbirler alıyoruz. Sayın Cumhurbaşkanı'mızın da ifade ettiği gibi gençlerimizin sosyal medyanın karanlık dehlizlerinde yitip gitmelerine seyirci kalamayız.\" dedi. Çocukların sosyal medya kullanımına yönelik Türkiye'ye özgü bir model geliştirmek için yoğun çalışma yürüttüklerini kaydeden Göktaş, bu kapsamda dijital bağımlılıkla ilgili farkındalık çalışmaları yaptıklarını dile getirdi. Medya gibi yapay zekanın da hayatın bir parçası olduğunu ve yapay zekaya \"Bir medya mecrası olsan, aile bağlarını nasıl zayıflatırdın?\" sorusunu yönettiklerini aktaran Göktaş, şunları söyledi: \"Cevaplardan biri 'Aileyi bir yük gibi gösterir, bireysel mutluluğu her şeyin önüne koyardım. Dizi, film ve içeriklerde sadakat yerine anlık heyecanları överdim, ihaneti, boşanmayı, vefasızlığı özgürlük gibi sunardım. Kadınları ve erkekleri sürekli birbirine karşıt kutuplara iterdim. Anne, baba, evlat rollerini ya karikatürize eder ya da tamamen itibarsızlaştırırdım. Aile içi sorumlulukları kısıtlama olarak sunardım. Ve en önemlisi bunların hepsini özgürlük, kendin olma, özgüven, mutluluk arayışı gibi güzel kavramların ambalajına sararak sunardım. İnsanları, ben sadece kendim oluyorum sanırken, aslında birbirlerinden koparıp yalnızlaştırırdım.' oldu.\" Aile bağlarına ilişkin risklerin uzakta olmadığını söyleyen Göktaş, \"Bu risk, evimizin içinde, yanımızdaki odada, çocuklarımızın ekranında, gençlerimizin zihinlerinde sessizce büyüyor. Bunu durdurmak da bizlerin elinde. Şunu hiçbir zaman unutmayalım, sağlıklı bir toplumun temeli, güçlü bir aile yapısında saklıdır.\" değerlendirmesinde bulundu.", "summary": "Aile ve Sosyal Hizmetler Bakanı Mahinur Özdemir Göktaş, medya içeriklerinin aile yapısına olan etkilerini vurguladı ve aile dostu medya yaklaşımını teşvik etmeyi amaçladıklarını belirtti. Göktaş, medya içeriğinin toplumun değerlerini ve bireylerin davranış biçimlerini şekillendirdiğini ifade ederek, bu alanda yapılan düzenlemelerle şiddet içeren içeriklere karşı mücadele edeceklerini söyledi."}
{"text": "Yılmaz, AK Parti TBMM Grup Toplantısı öncesinde gazetecilerin sorularını yanıtladı, Parlamento Muhabirleri Derneğinin 61. kuruluş yıl dönümünü kutladı. Cevdet Yılmaz, Suriye'nin Kamışlı kentinde düzenlenen konferansa ilişkin soru üzerine, kendilerinin Suriye ile ilgili politikalarının çok açık ve net olduğunu vurguladı. Suriye'nin egemenliğinden ve toprak bütünlüğünden yana olduklarının altını çizen Yılmaz, şu ifadeleri kullandı: \"Aynı zamanda tüm etnik unsurları, mezhepleri, dinleri kapsayan bir yönetimin oluşmasını arzu ediyoruz. Türkiye'nin pozisyonu çok açık bu noktada. Hem Dışişleri Bakanımız hem Cumhurbaşkanımız, her düzeyde bu ifade ediliyor. İstikrarlı bir süreç istiyoruz. Herkesin eşit vatandaşlık içinde, huzur içinde yaşadığı bir Suriye istiyoruz. Bir takım dış odakların Suriye'yi bölmeye, parçalamaya veya iç çekişmeler oluşturup; Suriye'nin istikrarını bozmaya dönük çabalarını hiçbir şekilde tasvip etmiyoruz. Suriye'nin kendi içinde merkezi bir idare var artık. Kendi içlerinde güzelce müzakere süreciyle, yeni anayasayı şekillendirdiklerinde bu tartışmalar da geride kalmış olacaktır diye inanıyorum.\"", "summary": "Cevdet Yılmaz, AK Parti TBMM Grup Toplantısı öncesi yaptığı açıklamada, Türkiye'nin Suriye politikasının net olduğunu ve Suriye'nin egemenliğini ve toprak bütünlüğünü savunduklarını belirtti. Ayrıca, Suriye'nin tüm etnik ve dini unsurlarını kapsayan bir yönetimin oluşturulmasını arzuladıklarını vurguladı."}
{"text": "Cumhurbaşkanlığı Külliyesi'ndeki kabulde Belarus Büyükelçisi Anatoly Glaz, Brezilya Büyükelçisi Gilda Motta Santos Neves, Ekvador Büyükelçisi Pedro Vintimilla, Gürcistan Büyükelçisi Archil Kalandia ve Vietnam Büyükelçisi Dang Thi Thu Ha, Cumhurbaşkanı Erdoğan'a güven mektuplarını sundu. Büyükelçilik mensupları ve aile fertlerini takdim eden büyükelçiler, Cumhurbaşkanı Erdoğan ile hatıra fotoğrafı çektirdi. Erdoğan, daha sonra Belarus Büyükelçisi Glaz, Brezilya Büyükelçisi Neves, Ekvador Büyükelçisi Vintimilla, Gürcistan Büyükelçisi Kalandia ve Vietnam Büyükelçisi Dang Thi Thu Ha ile ayrı ayrı görüştü.", "summary": "Cumhurbaşkanı Erdoğan, Cumhurbaşkanlığı Külliyesi'nde Belarus, Brezilya, Ekvador, Gürcistan ve Vietnam büyükelçilerinden güven mektuplarını aldı. Ardından, her bir büyükelçiyle ayrı ayrı görüşmeler gerçekleştirdi."}
{"text": "Festival, KKTC Cumhurbaşkanlığı himayelerinde, Türkiye Teknoloji Takımı Vakfı ile Sanayi ve Teknoloji Bakanlığı ana yürütücülüğünde 132 paydaş kurumla eski Ercan Havalimanı'nda gerçekleştiriliyor. Kapılarını ziyaretçilerine 1 Mayıs'ta açan TEKNOFEST KKTC kapsamında teknoloji yarışmalarından uçuş gösterilerine birçok etkinlik gerçekleştirildi. Bugünkü aktivitelerin ardından sona erecek festivali son gününde ziyaret etmek isteyenler, girişlerde uzun kuyruklar oluşturdu. TEKNOFEST KKTC'nin gerçekleştirildiği eski Ercan Havalimanı'na giden yollarda da trafik yoğunluğu meydana geldi. Teknoloji yarışmaları, fuar etkinlik alanlarıyla beraber Bilim Sokak'ta bulunan 6-14 yaş grubuna yönelik atölye çalışmaları, hava araçları sergisi, planetaryum film gösterimleri, Kıbrıs Barış Harekatı Deneyim Alanı, Türk Mukavemet Teşkilatı Milli Mücadele Sergi Alanı, uzay sergisi, XR deneyim alanı, simülasyon deneyim alanları, öğrencilerle ilk uçuş ve pedallı uçuş etkinlikleri, bilim gösterileri, Sahne Senin etkinliği, söyleşiler, ana sahne gösterileri ve daha birçok aktivite ziyaretçilere sunuluyor. Katılımın ücretsiz olduğu TEKNOFEST KKTC'ye giriş yapabilmek için ziyaretçilerin TEKNOFEST'in internet sitesi üzerinden kayıt yaptırması gerekiyor. Festival bugün saat 19.00'a kadar ziyarete açık olacak. Festivalin ödül töreni ve kapanış seremonisinde KKTC Cumhurbaşkanı Ersin Tatar, Cumhurbaşkanı Yardımcısı Cevdet Yılmaz, KKTC Başbakanı Ünal Üstel, Sanayi ve Teknoloji Bakanı Mehmet Fatih Kacır ve TEKNOFEST Yönetim Kurulu ve Türkiye Teknoloji Takımı Vakfı Mütevelli Heyeti Başkanı Selçuk Bayraktar konuşma yaptı. TEKNOFEST KKTC kapsamındaki yarışmalara Türkiye dahil 22 ülkeden toplam 47 binden fazla yarışmacı başvurdu. Teknoloji üretme ve geliştirme yolculuğunda 1083 yarışmacının oluşturduğu 268 finalist takım kıyasıya rekabet etti. Sosyal İnovasyon Yarışması'nda ilkokul seviyesinde Tim 3 takımı birinci, Tekno Kafalar takımı ikinci, Dönence takımı üçüncü oldu. Yarışmanın ortaokul seviyesinde Maarif Scientist 25 takımı birinciliği, JCCryption takımı ikinciliği, Tekno-Sinyal takımı üçüncülüğü elde etti. Lise seviyesinde ise Wobbly Table takımı birinci, 3A 1E takımı ikinci, LingoLee takımı üçüncü sırada yer aldı. Üniversite ve üzeri seviyede de RD TEAM takımı birinci, EmpowerX takımı ikinci, ICARUS takımı üçüncü oldu. Uçan Araba Simülasyon Yarışması'nda lise seviyesinde Flytech takımı birinci, KTP Kılıçarslan Akıncıları takımı ikinci, Ekinopter takımı üçüncü oldu. Üniversite ve üzeri seviyede ise Elufly takımı birinciliği, Ekstremum takımı ikinciliği, Zerowing takımı üçüncülüğü elde etti. Turizm Teknolojileri Yarışması'nda lise seviyesinde E-Tümen takımı birinci, Şentek takımı ikinci, Hascode takımı üçüncü oldu. Üniversite ve üzeri seviyede de Qızılqaya-BHOS takımı birinciliğe, MCT Sensor Merkutech ikinciliğe, HotelMind takımı üçüncülüğe layık görüldü. TEKNOFEST Robolig Mavi Vatan Yarışması'nda ortaokul seviyesinde TeknoKafalar takımı birinci, AlpRoboticTeam takımı ikinci, RoboYıldırım ve Üstadlar takımları üçüncü oldu. Lise seviyesinde ise RoboSümer takımı birinciliği, Çarşamba takımı ikinciliği, Tekno Bursa takımı üçüncülüğü elde etti. TEKNOFEST KKTC Araştırma Proje Yarışması'nda ise tarım kategorisinde Heavy Metal takımı birinci, Quantum takımı ikinci, Emu Agrobotix takımı üçüncü oldu. Çevre ve enerji kategorisinde de PAGİT Spektrum: DEEPNETS takımı birinciliğe, Akriha Altay takımı ikinciliğe, Xudaferin BHOS takımı üçüncülüğe layık görüldü. Ödül töreninin ardından İçişleri Bakanlığı ve Milli Savunma Bakanlığı temsilcilerine plaket takdim edildi. Ayrıca, Bakan Kacır, Türkiye'nin ilk astronotu Alper Gezeravcı ve Türkiye'nin ikinci astronotu Tuva Cihangir Atasever tarafından, KKTC Cumhurbaşkanı Ersin Tatar'a Türkiye'nin ilk insanlı uzay misyonu hatırası takdim edildi. Kapanış seremonisi, T3 Vakfı Mütevelli Heyeti, Yönetim Kurulu ve TEKNOFEST Yönetim Kurulu üyeleri ile T3 Vakfı personeli ve gönüllülerinin katılımıyla gerçekleşen toplu fotoğraf çekiminin ardından sona erdi.", "summary": "TEKNOFEST KKTC, 1 Mayıs'ta açılışını yaparak çeşitli teknoloji yarışmaları, uçuş gösterileri ve etkinliklerle katılımcılara sunuldu. Festival, bugün saat 19.00'a kadar devam edecek ve ödül törenine Cumhurbaşkanı Erdoğan ile KKTC Cumhurbaşkanı Tatar da katılacak. 47 binin üzerinde başvurunun yapıldığı yarışmaların sonunda dereceye giren takımlar ödüllerini alacak."}
{"text": "Anadolu Ajansının (AA) global iletişim ortağı olduğu TEKNOFEST KKTC, KKTC Cumhurbaşkanlığı himayelerinde, Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığı ana yürütücülüğünde, kamu kuruluşları, teknoloji devleri, üniversiteler ve medya kuruluşlarının da aralarında olduğu 132 kurumun katılımıyla eski Ercan Havalimanı'nda gerçekleştiriliyor. Festivalin son gününde gösteri uçuşu gerçekleştiren Türk Yıldızları, katılımcılara unutulmaz anlar yaşattı. Uçakların gökyüzüne ay ve yıldız çizmesi katılımcılar tarafından büyük bir merakla takip edilirken, sahneden Türk bayrağının tarih boyunca taşıdığı anlamı anlatan \"Bu Bayrak\" şiiri okundu. Festivale katılan binlerce katılımcı bu anları telefonlarıyla ölümsüzleştirdi.", "summary": "TEKNOFEST KKTC'nin son gününde, Türk Yıldızları'nın gerçekleştirdiği gösteri uçuşu katılımcılara unutulmaz anlar yaşattı. Uçakların gökyüzüne ay ve yıldız çizdiği anlar büyük ilgiyle izlendi, \"Bu Bayrak\" şiirinin okunmasıyla etkinlik duygusal bir hava kazandı. Binlerce katılımcı bu anları telefonlarıyla kaydetti."}
{"text": "Bakanlıktan yapılan açıklamaya göre, Uraloğlu, ByteDance/TikTok Devletlerle İlişkiler ve Kamu Politikaları Türkiye ve Levant Bölge Başkanı Fatih Kafadar'ı kabul etti, kabulde sosyal medya alanında yürütülen önemli çalışmalar ele alındı. Uraloğlu, görüşmeye ilişkin değerlendirmesinde, \"Sosyal medyada yaş sınırlamaları başta olmak üzere, gençlerimizin dijital dünyada daha güvenli, bilinçli ve verimli bir şekilde yer alabilmelerini sağlamak amacıyla platformların sorumluluklarını ve işbirliği alanlarını kapsamlı şekilde ele aldık.\" ifadesini kullandı. Uraloğlu, dijital dünya ve sosyal medya kullanımının hem büyük fırsatlar hem de ciddi riskler barındırdığına dikkati çekti. Siber zorbalığın, çevrim içi taciz ve uygunsuz içeriklere maruz kalmanın gençleri en çok etkileyen riskler arasında yer aldığına işaret eden Uraloğlu, şunları kaydetti: \"Bu, hepimizin ciddiyetle ele alması gereken bir mesele ve AK Parti hükümetleri olarak, çocuklarımızın ve gençlerimizin dijital mecralarda güvenliğini sağlamak en öncelikli konularımızdan biri. Çocuklarımızı ve gençlerimizi dijital dünyanın risklerinden korumak ve onları bilinçli dijital vatandaşlar olarak desteklemek için çalışmalarımızı kararlılıkla sürdürüyoruz.\" Uraloğlu, Aile ve Sosyal Hizmetler Bakanlığı yetkilileri ile gerçekleştirdikleri görüşmede de özellikle 16 yaşın altındaki gençlerin sosyal medya kullanımlarına yönelik düzenlemeler üzerine kapsamlı istişarelerde bulunduklarını anımsattı. Sosyal medya kullanımında yaş sınırına ilişkin kademeli bir düzenleme üzerinde çalıştıklarını belirten Bakan Uraloğlu, \"13 yaşa kadar olan çocuklar için ayrı, 13-16 yaş grubu için ayrı düzenlemeler planlıyoruz. Bu çalışmalarla, zararlı içeriklere karşı daha güçlü denetim mekanizmaları oluşturmayı ve dijital platformların sorumluluklarını artırmayı hedefliyoruz.\" değerlendirmesinde bulundu.", "summary": "Uraloğlu, TikTok Türkiye Yetkilisi Fatih Kafadar ile sosyal medya güvenliği üzerine görüşme gerçekleştirdi. Dijital dünyada gençlerin güvenliğini sağlamak için sosyal medya platformlarının sorumlulukları ve işbirliği alanları ele alındı. Özellikle 16 yaş altı gençlerin sosyal medya kullanımlarına yönelik kademeli düzenlemeler ve zararlı içeriklere karşı denetim mekanizmalarının güçlendirilmesi planlanıyor."}
{"text": "Kuzey Kıbrıs Türk Cumhuriyeti Cumhurbaşkanı Ersin Tatar, Anadolu Ajansının (AA) global iletişim ortağı olduğu, dünyanın en büyük havacılık, uzay ve teknoloji festivali TEKNOFEST KKTC'nin kapanışında konuştu. İki yıl önce TEKNOFEST Yönetim Kurulu ve Türkiye Teknoloji Takımı Vakfı Mütevelli Heyeti Başkanı Selçuk Bayraktar ile festivalin KKTC'de de düzenlenmesi hakkında konuştuklarını anlatan Tatar, 4 gündür KKTC'de düzenlenen 11. TEKNOFEST'i olumsuz hava şartları ve ulaşım zorluğuna rağmen tahmini 150 bin kişinin ziyaret ettiğini söyledi. Tatar, Türkiye'nin en büyük ve güçlü milli savunma sanayi kuruluşlarını festivalde görmekten mutluluk duyduklarını belirterek, bu ürünlerin Türkiye'nin bağımsızlığını ve başarılarını gösterdiğini ifade etti. Yeni Türkiye Yüzyılında KKTC'nin istikrarı, güvenliği ve bekası için yapılan bütün çalışmaların çok değerli olduğunu vurgulayan Tatar, Türkiye'nin bütün başarılarını Türk dünyasıyla, dost ve İslam ülkeleriyle küresel anlamda paylaştığını dile getirdi. Tatar, ana vatan Türkiye'nin artık küresel anlamda bir güç ve söz sahibi ülke olduğunun altını çizerek, güçlü bir milletin ayrılmaz ve kopmaz bir parçası olan Kıbrıs Türk halkının kendisini güçlü şekilde geleceğe taşıyabileceğinden kimsenin hiç şüphesi olmaması gerektiğini vurguladı. Güney Kıbrıs Rum Yönetimi'nde \"farklı hesap ve zihniyetler\" olabileceğine işaret eden Tatar, KKTC'nin kendi bağımsızlığı ve özgürlüğüne çok önem verdiğini ve bu anlayışla geleceğe emin adımlarla yürüdüğünü söyledi. Tatar, gelecek nesiller için bu tür teknolojik adımlarla KKTC'nin ekonomik, kültürel ve sosyal alanlarda güçlendirilmesine yönelik çalışmalara önem verdiklerini kaydetti. Cumhurbaşkanı Recep Tayyip Erdoğan'a dün KKTC'de verdiği mesajlar için teşekkür eden Tatar, \"Hiçbir zaman Kıbrıs Türk halkının yalnız olmadığını söylemesi bizleri gerçekten bahtiyar etmiştir. Kendisine bir kez daha teşekkür ediyorum. Bir kez daha T3 Vakfı Başkanı Sayın Selçuk Bayraktar'a ve ekibine teşekkür ediyorum. Sayın Cevdet Yılmaz'a teşekkür ediyorum.\" ifadelerini kullandı. Tatar, son 4 gündür festivalde yaşanan bütün güzelliklerin ve başarıların Kıbrıs Türk halkını çok mutlu ettiğine işaret ederek, \"Biz, sizlerin Türk milletinin kopmaz ve ayrılmaz bir parçasıyız. Dolayısıyla bize verilen değerin ne anlama geldiğini burada bir kez daha gördük.\" dedi.", "summary": "KKTC Cumhurbaşkanı Ersin Tatar, TEKNOFEST KKTC'nin kapanışında yaptığı konuşmada, festivalin büyük başarıya imza attığını belirterek, Türkiye'nin güçlü milli savunma sanayi ürünlerinin sergilendiğini vurguladı. Tatar, KKTC'nin bağımsızlığına ve özgürlüğüne büyük önem verdiklerini, Türkiye'nin desteğiyle geleceğe güvenle ilerleyeceklerini ifade etti. Ayrıca Cumhurbaşkanı Erdoğan'a ve festivalin düzenleyicilerine teşekkürlerini iletti."}
{"text": "TEKNOFEST Yönetim Kurulu ve Türkiye Teknoloji Takımı Vakfı Mütevelli Heyeti Başkanı Selçuk Bayraktar, TEKNOFEST KKTC'nin, Kıbrıs Türkü'nün inancının ve tutkusunun en güçlü nişanesi olduğunu belirterek, \"TEKNOFEST, köklerinden aldığı güçle göklere uzanan bir çınarın, Milli Teknoloji Hamlesi'nin meydanıdır.\" dedi. AA'nın global iletişim ortağı olduğu dünyanın en büyük havacılık, uzay ve teknoloji festivali TEKNOFEST, KKTC'de ziyaretçilerini ağırladı. Festival, KKTC Cumhurbaşkanlığı himayelerinde, Türkiye Teknoloji Takımı Vakfı ile Sanayi ve Teknoloji Bakanlığı yürütücülüğünde 132 paydaş kurumla eski Ercan Havalimanı'nda düzenlendi. Selçuk Bayraktar, festivalin kapanış töreninde yaptığı konuşmada, Mavi Vatan'ın serhat noktası, kardeş vatan KKTC'de bir TEKNOFEST'i daha heyecanla, coşkuyla tamamladıklarını söyledi. Bayraktar, \"Şu muhteşem manzaraya bir bakın, şu enerjiye, şu inanca bakın. Lefkoşa'nın tarih kokan sokaklarından Güzelyurt'un bereketli topraklarına, bu meydanda umutlarımız bir kez daha yeşerdi. Bu vesileyle tam bağımsız bir vatan için mücadele eden Türk Mukavemet Teşkilatı'nın yiğitlerini, tüm şehit ve gazilerimizi hayırla yad ediyorum. Onların en zor şartlarda gösterdiği mücadele azmi, köklerden göklere uzanan serüvenimizde bizlere ilham kaynağı oldu.\" dedi. \"Bizleri burada buluşturan sadece teknoloji değil, tarihimizin ve kardeşliğimizin bize yüklediği bu sorumluluktur.\" diyen Bayraktar, TEKNOFEST için yola çıkarken bir hayalleri olduğunu dile getirdi. Bayraktar, bu toprakların çocuklarının bir gün kendi uçağını, uydusunu, yapay zeka teknolojisini geliştirsin diye yola çıktıklarını aktararak, \"Bugün TEKNOFEST'lerde genç kardeşlerim roketlerini, insansız hava araçlarını, yazılımlarını yarıştırıyor. 47 bin gencimizin teknoloji yarışmalarına başvurduğu bu festival, Kıbrıs Türkü'nün inancının ve tutkusunun en güçlü nişanesidir.\" ifadelerini kullandı. Ödüllerine kavuşan tüm şampiyonları yürekten tebrik eden Bayraktar, şunları kaydetti: \"Bu yola çıkarken bizlere 'yapamazsınız' diyenler vardı. 'İthal edelim, siz uğraşmayın' diyerek karşımıza dikilenler oldu ama sizler, TEKNOFEST kuşağı onları haksız çıkarttınız. Bu yol kolay değil. Engeller olacak, önünüze takozlar koyulacak ama emin olun sizi onlar da durduramayacak. Bir kez daha ilan ediyoruz, bizler asla durmayacağız. Gökyüzünü vatan bilenlerle birlikte daha da yükseğe, daha da ileriye gideceğiz.\" Bayraktar, TEKNOFEST'in sadece bir teknoloji yarışması ve festival olmadığına dikkati çekerek, bir milletin uyanış hikayesi olduğunu vurguladı. TEKNOFEST'in geleceğe umutla bakan, kendine güvenen bir neslin inşa edildiği yer olduğuna işaret eden Bayraktar, \"TEKNOFEST, köklerinden aldığı güçle göklere uzanan bir çınarın, Milli Teknoloji Hamlesi'nin meydanıdır. Milli Teknoloji Hamlesi, sadece bir memleketin değil, tüm bir medeniyetin yeniden ayağa kalkma mücadelesidir.\" ifadesini kullandı. Bayraktar, muhteşem organizasyonun hayata geçmesinde emeği geçen herkese şükranlarını sunduğunu belirterek, sözlerini şöyle sürdürdü: \"KKTC, kardeş vatan, bu güzel ada, bu güzel insanlar, bize gönül kapılarını sonuna kadar açtınız. TEKNOFEST'i öyle bir kucakladınız, öyle bir bağrınıza bastınız ki gösterdiğiniz kardeşlik için sizlere tüm kalbimle teşekkür ediyorum. Sağ olun, var olun. Başta TEKNOFEST kuşağının en büyük destekçisi Cumhurbaşkanımız Sayın Recep Tayyip Erdoğan'a, TEKNOFEST KKTC'yi himaye eden KKTC Cumhurbaşkanımız Sayın Ersin Tatar'a, gece gündüz demeden çalışan T3 Vakfı'ndaki fedakar ekip arkadaşlarıma, Sanayi ve Teknoloji Bakanlığımıza, bizlere destek veren tüm paydaş kurumlarımıza, bizi kardeş vatanda en güzel şekilde ağırlayan KKTC'nin emniyetinden sağlık birimlerine kadar her bir kurumuna ve TEKNOFEST'in isimsiz kahramanları olan gönüllü kardeşimlerime yürekten teşekkür ediyorum.\" Bayraktar, yağmur, çamur demeden TEKNOFEST meydanını dolduran, heyecana ortak olan, dualarını eksik etmeyen Kıbrıs Türk halkına, Türkiye'den ve dünyanın her bir köşesinden gelenlere şükranlarını sundu. TEKNOFEST yolculuğunun hız kesmeden devam ettiğini vurgulayan Bayraktar, \"Bu heyecanın, bu birlik ruhunun yeni rotası İstanbul. Eylül ayında dünyanın göz bebeği İstanbul'da TEKNOFEST coşkusuyla yeniden buluşacağız. Kıbrıs'tan aldığımız güçle İstanbul'da yeni rekorlara imza atacağız. Şimdiden hepinizi, tüm Türkiye'yi, tüm dünyayı TEKNOFEST İstanbul'a davet ediyorum.\" değerlendirmesinde bulundu. Bayraktar, konuşmasında, gençlere şu şekilde seslendi: \"Hayallerinizin peşinden koşmaktan asla vazgeçmeyin. Merak edin, sorgulayın, araştırın, üretmekten geri durmayın. Birbirinize destek olun, birlikte çalışın çünkü birlikte daha güçlüyüz. Eleştirilerinizle, farklı fikirlerinizle gelin. Yüreğinizdeki vatan sevgisiyle gelin. Gelin bu büyük teknoloji hareketine omuz verin. Gelin daha güçlü, daha müreffeh, daha adil bir dünyayı hep birlikte inşa edelim. Gelecek sizin parlak zihinlerinizde, tükenmeyen enerjinizde, sarsılmaz inancınızda. Genç kardeşlerim, gelecek sizlersiniz, siz geleceksiniz.\"", "summary": "Selçuk Bayraktar, TEKNOFEST KKTC kapanışında yaptığı konuşmada, festivali Kıbrıs Türkü'nün inancı ve tutkusunun simgesi olarak nitelendirerek, Türkiye'nin Milli Teknoloji Hamlesi'ni vurguladı. Bayraktar, gençlerin teknoloji yarışmalarındaki başarılarını kutlayarak, \"yapamazsınız\" diyenlere karşı TEKNOFEST kuşağının haksız çıkarak büyük bir ilerleme kaydettiğini ifade etti. Ayrıca, TEKNOFEST'in sadece bir yarışma olmadığını, bir milletin uyanış hikayesi olduğunu belirterek, geleceğe umutla bakan nesillerin yetiştiğini vurguladı. Bayraktar, katılımcılara teşekkürlerini ileterek, İstanbul'da düzenlenecek bir sonraki TEKNOFEST'e davette bulundu."}
{"text": "Anadolu Ajansının (AA) global iletişim ortağı olduğu TEKNOFEST, KKTC Cumhurbaşkanlığı himayelerinde, Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığının ana yürütücülüğünde, kamu kuruluşları, teknoloji devleri, üniversiteler ve medya kuruluşlarının da aralarında olduğu 132 kurumun katılımıyla eski Ercan Havalimanı'nda gerçekleştiriliyor. Akyol, burada AA muhabirine yaptığı değerlendirmede, KKTC'ye 11. TEKNOFEST için geldiklerini, Bakü'nün ardından TEKNOFEST heyecanının gönül coğrafyalarında adım adım yayıldığını söyledi. Etkinliğe KKTC nüfusuna oranla gerçekten inanılmaz bir katılım olduğuna işaret eden Akyol, \"Tekil ziyaretçi sayısı 120 bini geçmiş durumda, artarak devam ediyor. Dolayısıyla Milli Teknoloji Hamlesi'ne Türkiye'de ve Azerbaycan'da olduğu gibi KKTC'de de sahip çıkıldığını görmenin mutluluğunu yaşıyoruz.\" diye konuştu. Akyol, bu etkinliğin KKTC'de düzenlenmesinin ASELSAN için ayrı bir önemi olduğuna işaret ederek, şirketlerinin hikayesinin Kıbrıs Barış Harekatı sonrasında alınan derslerle başladığını belirtti. Bu şirketi, ambargolarla yaşanan sıkıntılardan alınan derslerle 1975 yılında 4 mühendisin kurduğunu anımsatan Akyol, sözlerini şöyle sürdürdü: \"Bu şirket bugün dünyanın 20 ülkesinde faaliyet gösteriyor. Fiziki olarak 92 ülkeye ihracat yapmayı başardık, 12 binden fazla çalışana ulaştık. Kuruluşumuzun 50. yılında, kuruluşumuza vesile olan bu topraklarda Türkiye'nin en değerli şirketi olarak bulunmaktan gurur duyuyoruz. Oyun değiştirici bütün faaliyetlerimiz, ürünlerimiz genç bir mühendis kadrosu ve teknik ekiple yürütülüyor. Bugün şirketimizin yaş ortalaması 33. Geleceğin teminatı olan yeni nesiller de burada yetişiyor. Burada binlerce insan, binlerce genç, çocuk bir sonraki bayrağı devralmak üzere çalışıyor. Gerçekten bu teknoloji ateşinin bu coğrafyalarda tutunduğunu görmek bizi memnun ediyor. Biz ASELSAN'ı büyütmeye devam edeceğiz.\" Akyol, Türkiye'nin teknoloji hamlesine ve ekonomisine katkı sunduklarını bildirerek, seri üretim kapasitelerini artırmaya yönelik büyük yatırımları olduğunu aktardı. Yeni teşvik paketiyle başladıkları yatırımlarına işaret eden Akyol, şu değerlendirmede bulundu: \"Sadece bu 4 ayda 500 ilave yeni istihdama ulaştık. Dünyanın çok değişik coğrafyalarında ürünlerimiz, çözümlerimiz yer alıyor. Kıbrıs Barış Harekatı sonrasında kurulmuş, Türkiye'nin teknoloji devi olan ASELSAN'ı ikinci 50 yılda küresel bir marka yapmak üzere ekiplerimizle çalışıyoruz. Buralarda zamanında ambargolara verilmiş en iyi cevaplardan biridir ASELSAN. O iradeyle yolu açılan ASELSAN, son dönemde özellikle Cumhurbaşkanımız Recep Tayyip Erdoğan'ın aldığı kararlı adımlarla daha hızlı bir büyüme performansıyla bugün dünyanın en hızlı büyüyen 10 savunma sanayi şirketinden biri olmayı da başarmıştır. Yeni dönemde gerek KKTC'de gerek Türkiye'de gerek dünyanın bütün coğrafyalarında dostlarımıza güven sunmaya, barış için teknoloji ve ürün geliştirmeye, barış ve istikrarı temin edecek çözümleri sunmaya devam edeceğiz.\" Akyol, tüm bu faaliyetlerinde AA'nın ana partner olduğuna işaret ederek, AA'nın, bu teknoloji ateşinin yayılmasına aracılık eden, Cumhuriyet'in kurulduğu günden bugüne bu misyonu üstlenen bir kuruluş olduğunu söyledi. Akyol, bütün her yerde omuz omuza aynı misyonu güttükleri AA'nın bütün çalışanlarına teşekkür etti.", "summary": "ASELSAN Genel Müdürü Haluk Akyol, 11. TEKNOFEST'in KKTC'de düzenlenmesinin ASELSAN için özel bir anlam taşıdığını belirterek, şirketlerinin hikayesinin Kıbrıs Barış Harekatı sonrasında alınan derslerle başladığını ve bugün 20 ülkede faaliyet gösterdiklerini ifade etti. Akyol, ASELSAN'ın teknoloji hamlesi ve büyüme stratejileriyle küresel bir marka olma hedefinde olduğunu vurguladı ve AA'nın bu süreçteki önemli katkılarına teşekkür etti."}
{"text": "Atom bombasının temelleri, 19. yüzyılın sonlarında başlayan radyoaktivite çalışmalarıyla atıldı. 1789'da Alman kimyager Martin Klaproth'un uranyumu keşfetmesi, 1896'da da Henri Becquerel'in bu maddenin radyoaktif özelliklerini anlamasıyla başlayan süreç, Marie ve Pierre Curie'nin radyum ve polonyum elementlerini izole etmesi ve bu olguya \"radyoaktivite\" adını vermesiyle ilerledi. 1938'de Alman bilim insanları Otto Hahn ve Fritz Strassmann, uranyum atomunun nötronlarla parçalanabileceğini ve bu reaksiyon sırasında büyük miktarda enerji açığa çıktığını kanıtladı. Nükleer fisyon adı verilen bu süreç, nükleer enerji ve silahlanma yolculuğunun başlangıcı oldu. Manhattan projesiyle de nükleer silahlarda kullanılabilmesi için zenginleştirme işlemi gerektiren uranyum-235 ile yapay olarak üretilen plütonyum-239 kullanılarak ABD'nin Japonya'ya attığı \"Little Boy\" ve \"Fat Man\" adlı iki farklı bomba geliştirildi. Atom bombasının temel mantığı, atom çekirdeklerinde saklı olan büyük miktardaki enerjinin çok kısa sürede serbest bırakılmasına dayanıyor. Bu enerji, izotopların fisyonu yoluyla ortaya çıkıyor. Fisyon, bir nötronun ağır bir atom çekirdeğine çarpıp onu parçalamasıyla başlıyor. Bu süreçte açığa çıkan nötronlar, diğer çekirdeklere çarparak zincirleme bir reaksiyona yol açıyor ve bu reaksiyon çok kısa sürede devasa miktarda enerji serbest bırakıyor. Bu süreçte enerji üretimi için kritik olan ise doğal olarak bulunan uranyum izotoplarının yapısı ve özellikleri. Ancak doğadaki uranyumun büyük kısmını uranyum-238 (U-238) oluştururken, fisyon için gerekli olan uranyum-235 (U-235) izotopu çok düşük oranlarda bulunuyor. Atom bombasının yapılabilmesi için bu izotopun zenginleştirilmesi ve yoğunlaştırılması gerekiyor. Bir nükleer silah üretmek için genellikle yüzde 90'ın üzerinde zenginleştirilmiş uranyum kullanılıyor. Doğada bulunan uranyum, U-235 ve U-238 izotoplarından oluşuyor. U-235, fisyon tepkimesine girebilme özelliğiyle \"bölünebilir\" (fissionable) bir izotop olarak biliniyor. Buna karşın U-238 ise doğada daha yaygın bulunuyor ve maruz bırakıldığı nötronları geri püskürtme özelliğine sahip. Atom bombası üretimi için önemli olan kısım U-235 izotopunun özellikleri. Ancak doğadaki uranyumun yalnızca yaklaşık yüzde 1'i U-235 olduğu için bu izotopun yoğunlaştırılması yani \"zenginleştirme\" işlemi gerekiyor. Bu süreç, fisyon reaksiyonlarının verimli bir şekilde başlaması ve sürdürülmesi için temel bir adım olarak öne çıkıyor. Sözlükte \"kırılarak parçalanıp bölünme\" anlamındaki fisyon, nükleer enerjinin oluşturulmasındaki bilimsel reaksiyon olarak tanımlanıyor. Nötronların atom çekirdeklerine çarpmasıyla başlayan bu reaksiyonda, her fisyon yeni nötronlar açığa çıkararak zincirleme bir reaksiyon yaratıyor. Bu zincirleme reaksiyon, saniyeler içinde büyük miktarda enerjiyi serbest bırakıyor ve bu süreç, atom bombalarının temel çalışma prensibini oluşturuyor. Ancak bu sürecin gerçekleşmesi, atom bombası ya da yüksek enerji üretimi için fisyon tepkimelerine girebilen U-235'in doğadaki oranının artırılması, yani \"zenginleştirme\" işleminin yapılması gerekiyor. Zenginleştirme süreci, genellikle gaz santrifüjleri kullanılarak gerçekleştiriliyor. Santrifüjler, uranyum madenini ya sivil kullanım ya da nükleer silahlar için daha yüksek saflık seviyelerine çıkarmak amacıyla kullanılıyor. Burada uranyum gaz haline dönüştürülüyor sonra U-235 ve U-238 izotopları fiziksel olarak ayrılıyor. Bu sayede daha yüksek ve yoğun U-235 konsantrasyonları ortaya çıkıyor. Bu da nükleer enerji ya da silah üretiminde kritik bir aşamayı oluşturur. Zenginleştirme süreciyle elde edilen uranyum, düşük zenginleştirilmiş uranyum (LEU) ve yüksek zenginleştirilmiş uranyum (HEU) olmak üzere ikiye ayrılıyor. LEU, yüzde 20'den az U-235 içeriyor ve genellikle nükleer enerji santralleri ya da tıbbi araştırmalar için kullanılıyor. Bu tür uranyum, doğadaki U-238'in yüzde 3 ila yüzde 5 oranında U-235'e zenginleştirilmesiyle elde ediliyor. HEU ise yüzde 20 oranında ya da daha fazla U-235 içeriyor ve nükleer silah ile nükleer enerjili denizaltıların reaktörleri dahil askeri ve özel uygulamalarda kullanılıyor. Herhangi bir HEU seviyesi silah yapım sürecine yaklaştırıyor ancak en az yüzde 90 zenginleştirilmiş HEU, \"silah sınıfı uranyum\" olarak tanımlanıyor. Örneğin, yaklaşık 50 kilogram zenginleştirilmiş uranyumla bir patlayıcıya sahip olabiliyorsunuz. Ancak bu miktardan daha azı, zincirleme reaksiyonu tetiklemek için yetersiz kalıyor. Enerji üretmek için kullanılan bir nükleer reaktör, genellikle yüzde 5 oranında zenginleştirilmiş uranyum gerektiriyor. Bu miktar, yaklaşık 70 santimetre çapında bir yoga topuna sığabilecek kadar büyük. Buna karşılık, bir nükleer silah yapımında ise genellikle yüzde 93 oranında zenginleştirilmiş uranyum kullanılıyor. Bu miktar bir beyzbol topunun içine sığabiliyor yani U-235 konsantrasyonu ne kadar yüksek olursa bomba o kadar küçük olabiliyor. Zenginleştirilmiş uranyumun yanı sıra plütonyum da nükleer silah üretiminde kullanılabiliyor. Tabiatta doğal olarak bulunmayan plütonyum, kullanılmış yakıttan elde ediliyor. Silah sınıfı plütonyum genellikle \"Pu-239\" izotopu olarak biliniyor ve özel olarak inşa edilmiş bir reaktörde haftalarca veya aylarca ışınlanmış kullanılmış yakıttan elde ediliyor. Pu-239 tipi atom bombası 9 Ağustos 1945'te Japonya'nın Nagazaki kentine atılmıştı. Stockholm Uluslararası Barış Araştırmaları Enstitüsü (SIPRI) verilerine göre, Ocak 2024 itibarıyla dünyada yaklaşık 12 bin 121 nükleer savaş başlığı bulunuyor. Bu başlıkların yaklaşık 9 bin 585'i askeri stoklarda hazır durumda tutulurken, 3 bin 904'ü operasyonel kuvvetlerle konuşlandırılmış durumda. Bunların yaklaşık 2 bin 100'ü yüksek operasyonel alarm seviyesinde bekliyor. Dağılıma bakıldığında ise dünyada en fazla nükleer silaha sahip ülkeler arasında Rusya, 5 bin 580 savaş başlığı ile birinci sırada yer alırken, ABD ise 5 bin 44 savaş başlığı ile ikinci sırada bulunuyor. Çin, 500 savaş başlığıyla üçüncü sırada yer alırken, onu Fransa 290, İngiltere 225 savaş başlığıyla takip ediyor. Hindistan'ın 172, Pakistan'ın 170, İsrail'in 90 ve Kuzey Kore'nin ise 50 savaş başlığı var.", "summary": "Atom bombasının temelleri, 19. yüzyılda radyoaktivite çalışmalarına dayanırken, nükleer fisyonun keşfiyle başlamış ve uranyum-235 ile plütonyum-239 kullanılarak geliştirilen bombalar, ABD'nin Japonya'ya attığı \"Little Boy\" ve \"Fat Man\" bombalarıyla kullanılmaya başlanmıştır. Fisyon reaksiyonu, atom çekirdeklerinin nötronlarla parçalanarak büyük enerji salınımına yol açması sürecidir."}
{"text": "Anadolu Ajansının (AA) global iletişim ortağı olduğu TEKNOFEST, KKTC Cumhurbaşkanlığı himayelerinde, Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığının ana yürütücülüğünde, kamu kuruluşları, teknoloji devleri, üniversiteler ve medya kuruluşlarının da aralarında olduğu 132 kurumun katılımıyla eski Ercan Havalimanı'nda gerçekleştirildi. Burada AA standını ziyaret eden Yılmaz, TEKNOFEST'in dünyanın en büyük uzay, havacılık ve teknoloji festivali olduğuna işaret etti. Etkinliğe muazzam bir ilgi olduğuna dikkati çeken Yılmaz, \"Gelirken kilometrelere araç kuyruğu gördüm. İnsanlar buraya ulaşmaya çalışıyordu. Burada uzun yıllar zulümler, sıkıntılar yaşandı. 1974 harekatı sonrasında huzur ve güven ortamı oluştu. Buralar huzur, istikrar ortamında gelişti. Bugün artık KKTC'de de TEKNOFEST gençliğinden bahsediyoruz. İnşallah buradaki gençlerimiz haksız izolasyonlara karşı teknolojinin imkanlarını da kullanarak tüm dünyaya seslerini duyuracaklar, Türkiye Yüzyılı KKTC'nin de Yüzyılı olacak, gençliğin de yüzyılı olacak. Çocuklarımıza, gençlerimize öz güven kazandıran bir festival burası. Bilimle, teknolojiyle onları buluşturan bir festival. Ben inanıyorum ki burada atılan tohumlar gelecekte farklı gelişmeler doğuracak, ülkemizi, milletimizi farklı bir noktaya taşıyacak, KKTC'yi de farklı bir noktaya taşıyacak.\" diye konuştu. Yılmaz, TEKNOFEST Yönetim Kurulu ve Türkiye Teknoloji Takımı Vakfı Mütevelli Heyeti Başkanı Selçuk Bayraktar ile alandaki pek çok standı gezdiklerini, şampiyonlarla tanışarak onlara ödüllerini verdiklerini anlattı. Artık Türkiye'nin birçok teknoloji markası olduğunun altını çizen Yılmaz, \"Özellikle savunma sanayinde inşallah en kısa sürede 10 milyar doları aşıp çift haneli ihracat yapan ülkeler ligine katılacağız. Savunma sanayisi sadece güvenlikle ilgili değil, aynı zamanda ekonomik anlamda da çok kıymetli. Katma değeri yüksek bir üretim ve ihracat yapısı için çok önemli.\" ifadesini kullandı. Yılmaz, burada geliştirilen teknolojilerin zamanla sivil endüstrilere de sirayet ettiğini, bu bakımdan da festivalin önemli olduğunu söyledi. Gelişmiş birçok ülkede işin önce savunma sanayisinden başladığını, sonra diğer endüstrilere yayıldığını belirten Yılmaz, sözlerini şöyle sürdürdü: \"Bir taraftan ihracata bir taraftan diğer endüstrilerdeki teknolojik etkiyle sosyal refaha ve ekonomik kalkınmaya da bu büyük destek olacak. Geçmişte parasını verdiğimiz halde bize bazı ürünler verilmiyordu. Türkiye'ye gizli veya açık ambargolar uygulandı. Şimdi çok şükür paramızla alamadığımız ürünleri biz başkalarına parayla satar, ihraç eder konuma geldik. Buraya gelmemizde Sayın Cumhurbaşkanımızın güçlü siyasi iradesi çok büyük rol oynadı. Yüzde 20 yerlilikten yüzde 80'lere gelmemiz tesadüfen veya kendiliğinden olmadı. Güçlü bir siyasi iradeyle gençlerimizin, araştırmacılarımızın, şirketlerimizin enerjisi birleşti, olağanüstü gelişme yaşandı. İşimiz bitmiş değil, yeni projelerle, çalışmalarla çok daha yukarılara bu bayrağı yaşayacağız. Özellikle TEKNOFEST gençliği bu bayrağı çok daha yukarılara taşıyacak.\" Yılmaz, yeni dönemde yapay zeka ve dijital teknolojilerin öne çıktığına işaret ederek, \"Bunlara izolasyon mümkün değil. Yapay zeka ile tüm dünyayla etkileşim içindesiniz. Bu alan KKTC için de bir fırsat sunuyor. Hem buradaki hem Türkiye'den hem de tüm dünyadan girişimciler için KKTC'nin çok uygun bir ortam sunduğuna inanıyoruz. Bunun da altyapısına yatırımlar yapıyoruz. Ben inanıyorum ki önümüzdeki yıllarda KKTC çok daha güçlü bir altyapıyla ekonomisini büyütecek, gençlere yeni istihdam imkanı sunacak.\" değerlendirmesinde bulundu. TBMM Başkanvekili ve İstanbul Milletvekili Sırrı Süreyya Önder için Atatürk Kültür Merkezi'nde (AKM) düzenlenen anma töreninin ardından CHP Genel Başkanı Özgür Özel'e yapılan saldırı da değerlendiren Yılmaz, şunları kaydetti: \"Çok üzüntü verici bir manzara. Hiçbir şekilde tasvip etmiyor ve çok güçlü şekilde kınıyoruz. Siyaset şiddetin başladığı yerde biter, şiddetin demokratik siyasette hiçbir şekilde yeri yoktur. Kim olursa olsun, hangi amaçla kime karşı yaparsa yapsın şiddeti ilkesel olarak reddetmemiz lazım. Türkiye demokratik bir ülke. Demokratik rekabet her zaman olacaktır ama partiler arası rekabet düşmanlık demek değildir, sadece siyasi rekabettir. Siyasette polemikler de olur, tartışmalar da olur ama şiddetin siyasette hiçbir zaman yeri yoktur. Bu saldırıyı yapan şahısla ilgili henüz detaylı bilgiye sahip değiliz. Bildiğim kadarıyla başsavcılığımız bir soruşturma başlatmış durumda. Bu soruşturmanın sonuçlarını ve yetkililerin açıklamalarını beklemekte fayda var. Bu tür durumlarda bazen spekülatif yorumlar yapılabiliyor. Kimse spekülasyon yapmadan bu çalışmanın, bu araştırmaların sonuçlarını beklerse en sağlıklısı olur diye düşünüyorum. Özgür Bey'e geçmiş olsun dileklerimi iletiyorum. Bir daha böyle manzaralar görmemeyi temenni ediyorum.\"", "summary": "Yılmaz, TEKNOFEST KKTC'nin büyük ilgi gördüğünü ve etkinliğin KKTC'de Milli Teknoloji Hamlesi'nin güçlendiğini belirtti. Ayrıca, Türkiye'nin savunma sanayinde büyük gelişmeler kaydettiğini ve yapay zeka ile dijital teknolojilerin KKTC'ye fırsatlar sunduğunu vurguladı. Siyasi şiddeti kınayarak, CHP Genel Başkanı Özgür Özel'e yapılan saldırıyı da güçlü şekilde protesto etti."}
{"text": "Bilişim Vadisi bünyesinde 4 yıl önce faaliyete başlayan firma, işletmelerin operasyonel verimliliğini artırmak, müşteri deneyimini geliştirmek ve iş süreçlerini hızlandırmak için yapay zeka destekli yazılım robotu geliştirmeye karar verdi. Hızlandırma programlarından yararlanan şirket, 4 yıllık çalışmaların ardından yapay zeka destekli yazılım robotu geliştirdi. Yazılım robotu, dijital asistanla müşteri iletişimi, iş süreçleri yönetimi, veri toplama ve anlık bildirim, tekrarlayan gündelik işlerin otomatikleşmesiyle hızlı ve etkili süreç yönetimi sunuyor. Türkiye'deki yapılanması tamamlayan ve Afrika ile Orta Doğu pazarına çıkmaya hazırlanan firma, 2 yıl içerisinde her yıl 120 milyon dolarlık ihracat yapmayı hedefliyor. Qsoft Bilişim firmasının kurucusu Murat Çim, AA muhabirine, geliştirdikleri yazılımla, rutin tekrarlayan işlemlerin yazım tarafının tamamen robotlar tarafından yapılmasıyla çalışanların daha katma değerli işlere vakit ayırmalarını sağlamayı hedeflediklerini söyledi. İşletmelerin sistemlerine 7 gün 24 saat ulaşabilecekleri dijital asistanlar konumlandıklarını aktaran Çim, \"Müşterilerimizin müşterileri, yapay zeka destekli dijital asistanlardan siparişinin ne durumda olduğunu öğrenebiliyor.\" dedi. Çim, sadece Türkiye pazarında değil, yurt dışında da özellikle Afrika ve Orta Doğu pazarlarında söz sahibi olmak için çalışma yürüttüklerini dile getirerek, şöyle devam etti: \"Avrupa ve Amerika pazarında birçok firmanın yapmış olduğu işleri çok sayıda teknoloji firması yapıyor. Bu noktada o bölgelerde rekabet çok daha sert geçiyor. Bizim gibi girişimlerin ayakta durabilmesi için daha doğru stratejik hamleler yapması gerekiyor. Özellikle Afrika ve Orta Doğu dememizdeki temel sebep budur. Türkiye'de bulunan çok büyük bir akaryakıt firmasının Afrika'daki şirketiyle aktif görüşme içerisindeyiz. Temel olarak onlarla biz de Afrika pazarına girmeyi planlıyoruz. Orta Doğu tarafında da Dubai pazarı bizim temel hedeflerimizden biri. Dubai'de ofis konumlandırmayla alakalı çalışmalarımız var. Dubai ofisimizle Orta Doğu pazarında daha da ilerlemeyi planlıyoruz.\" Bilişim Vadisi'nin kendilerine sağladığı en büyük faydanın mentörlük olduğunu aktaran Çim, şirketin tamamen yerli ve milli teknolojilerle ürün geliştirdiğini sözlerine ekledi.", "summary": "Qsoft Bilişim, yapay zeka destekli yazılım robotu geliştirerek işletmelerin operasyonel verimliliğini artırmayı hedefliyor. Türkiye pazarındaki başarısını Afrika ve Orta Doğu'ya taşımayı planlayan firma, 2 yıl içinde 120 milyon dolarlık ihracat yapmayı hedefliyor."}
{"text": "Bakanlıktan yapılan açıklamaya göre, dünyanın en büyük havacılık, uzay ve teknoloji festivali TEKNOFEST'e, Adana, Afyonkarahisar, Ankara, Antalya, Batman, Burdur, Düzce, Giresun, Hatay, Iğdır, Isparta, İstanbul, Kırıkkale, Konya, Mardin, Mersin, Siirt, Şanlıurfa ve Yozgat'taki kuruluşlarda hizmet verilen 136 çocuk başvurdu. Başvuruların ardından Bakanlık ve Limak Holding'in ortak projesi olan, Türkiye'nin Mühendis Kızları Projesi'nde yer alan farklı mühendislik programından kız öğrenciler ile bakım altında olan çocuklar yüz yüze veya çevrimiçi formatlarda bir araya getirilerek teknik çalışmalar yürütüldü. Şeyh Zayed Çocuk Evleri Sitesi'nden ilkokul 2, 3 ve 4. sınıfa giden 6 çocuk belirlenerek, \"Uluslararası Çocuk Bilim Yarışması-Doğa, Çevre ve Sürdürülebilirlik\" alt alanında yarışmaya başvuruldu. Bu kapsamda çocuklar, tarlalara ekilen ürünleri ve su kaynaklarını koruyabilecekleri bir robot geliştirmek üzere çalışmalara başladı. Bakanlığın TEKNOFEST KKTC'deki standında projelerini sergileyen çocukların geliştirdikleri doğa dostu \"Tarla Faresi\" isimli projeyle çiftçiler ürün verimliliklerini artırabilecek ve su kaynaklarını israf etmeden sulama yapabilecek. Ankara Çocuk Evleri Koordinasyon Merkezi Müdürlüğünde bakım altında olan çocuklar ise \"İnsansız Su Altı Aracı-Suijin\" projesiyle yarışmaya katıldı. Öte yandan çocuklar, bilim şenliğinde çalışmalarını yürüttükleri, led ışıklı oyun, 3D kalem çalışması, 3D yazıcıda basılmış \"XOX\" oyunu projelerini de stantta sergiliyor. Çocuklar, standı ziyaret eden savunma sanayi firmalarının üst düzey yöneticilerine de projelerini tanıtma fırsatı buluyor. Bakan Mahinur Özdemir Göktaş da sosyal medya hesabından TEKNOFEST KKTC'ye katılan devlet himayesindeki çocuklara ilişkin paylaşımda bulunarak, şunları kaydetti: \"Bizim çocuklar, dünyanın en büyük havacılık, uzay ve teknoloji festivali TEKNOFEST'te. 'İnsansız Su Altı Aracı' ve doğa dostu 'Tarla Faresi' projeleriyle yarışan devlet himayesindeki evlatlarımızla gurur duyuyorum. Bakanlık olarak korunma ve bakım altındaki çocuklarımızın potansiyelleri doğrultusunda, teknolojik gelişmelere ilgili ve farkındalık sahibi güçlü bireyler olarak yetişmelerini sağlamak için var gücümüzle çalışıyoruz.\"", "summary": "TEKNOFEST KKTC'ye katılan 136 çocuk, \"Tarla Faresi\" ve \"İnsansız Su Altı Aracı-Suijin\" projeleriyle çevre ve teknoloji alanında yarıştı. Bakan Mahinur Özdemir Göktaş, çocukların potansiyelleri doğrultusunda teknolojik farkındalık kazandırılmasına yönelik çalışmalarını sürdürdüklerini belirtti."}
{"text": "Kültür ve Medeniyet Vakfı (KÜME) yürütücülüğünde gerçekleştirilen yarışmayla tasarım alanında yetenekli üniversite öğrencileri keşfedilecek. Mimarlık, grafik tasarım, bilgi tasarımı ve çevresel yönlendirme gibi alanlarda yaratıcı çözümler üretmek isteyen öğrenciler için eşsiz fırsat sunan yarışmada, 5 kategoride 15 ödül verilecek. KÜME Genel Sanat Yönetmeni Serhat Kula, kültür sanat alanında farklı çalışmaları ele aldıklarını, bunların içerisinde tasarımın da önemli yer teşkil ettiğini belirterek, \"Tasarım, günlük yaşamımızda habitatımızı oluşturan bir konu. Bu konuda üretilenler bugünden değil, dünden yarına devam eden bir aksı da içeriyor. Dolayısıyla bu bir süreç. Tasarım bir hikayenin sonucudur.\" şeklinde konuştu. Tasarımın yüzyıllar boyu devam eden hikayesine önem verdiklerinin altını çizen Kula, şunları kaydetti: \"İnsanın ihtiyacı olan yaşam alanı var. Mimariden endüstriyel tasarıma, tekstil tasarımından günlük eşyalarımızın üretildiği ürünlere, grafik tasarımdan dijital ortamda karşılaştığımız imajlara kadar her alan bizi çok ilgilendiriyor. Bu alanda üretilen her ürün bizim hayatımıza da temas ediyor. Bizi de duygusal ve estetik olarak şekillendiriyor. Bu konuda yaptığımız çalışmalar içerisinde bu yıl yeni bir adım atmak istiyoruz. Bu adımla da tasarıma başka anlam kazandırmak istiyoruz. Tasarımın kamusal olarak daha belirgin halde konuşulduğu bir gündem bizim için çok önemli. T3 Vakfı, dünyanın en önemli teknoloji festivallerinden birini gerçekleştiriyor. Bu yıl da İstanbul TEKNOFEST'in birçok alanını tasarım konusunda bir yarışmaya açarak gençleri hayalleriyle buluşturmak istiyoruz. TEKNOFEST, kendisini yenilik üzerine kurgulamış bir hikayeye sahip. Teknoloji her anı, zamanın ruhunu ve geleceği tasarlamak üzere hareket ediyor. Tasarım da bununla çok örtülü bir konu. Biz gençlerimizin hayallerine güveniyoruz, onların hayallerinin gerçekleşmesi için gerekecek bütün altyapıyı sunmak amacıyla KÜME olarak birçok alanı kapsamak istiyoruz.\" T3 Vakfı Mimari Tasarım ve Planlama Koordinatörü Esra Özkafa ise benzer görünse de TEKNOFEST festivallerinin birbirinden farklı hikayeleri barındırdığına dikkati çekerek, \"Mimari anlamda her bir TEKNOFEST, kendine has çözümlemelere ihtiyaç duyan büyük proje. Bomboş bir arazi üzerinde sıfırdan kurulum yapıyoruz. Burada bizim en büyük ihtiyacımız kapalı alanlar. Bu kapalı alanları çoğunlukla çadırlarla sağlıyoruz.\" dedi. Özkafa, sahne, alan, stant tasarımı ve yarışma içeriklerinin mekanlara yansıyan taraflarının hepsinin tasarımın ilgi alanına girdiğini belirterek, şu bilgileri verdi: \"Daha stabil bir yapıdan ziyade dikkati çekici, havadan, zeminden, kullanılabilecek bütün yüzeylerden insanların dikkatini çekecek ve o alana yönlendirecek ikonik çalışmalar bekliyoruz. Mesela, çocuk sahnesi olarak kurguladığımız alanda, sahneye giden yönlendirmelerin, o sahnenin dinamiğine uygun ikonlarla yapılması olabilir. TEKNOFEST'in sahnesi bizim alanlarda en önem verdiğimiz yerlerden bir tanesi. Çünkü sahnenin konumlanacağı yer genel alanın planlanması ve şekillenmesinde önemli bir nokta olarak yer alıyor. Sahnenin tasarımı yarışmaya katılacak gençler için çok önemli, onları sınırlandıracak hiçbir şey yok. Tamamen özgür düşünebilecekleri, kendilerinden bir şeyler katabilecekleri çok özgür bir platform olacak.\" Son başvuru tarihi 30 Mayıs olarak belirlenen yarışmayla ilgili detaylı bilgilere \"www.teknofest.org\" adresinden erişilebilir.", "summary": "KÜME tarafından düzenlenen yarışma, üniversite öğrencilerine tasarım alanında fırsatlar sunarak yaratıcı çözümler üretmelerini teşvik ediyor. Mimarlık, grafik tasarım ve çevresel yönlendirme gibi alanlarda yarışacak gençler için 5 kategoride 15 ödül verilecek. Başvuru için son tarih 30 Mayıs."}
{"text": "Anadolu Ajansının (AA) global iletişim ortağı olduğu TEKNOFEST KKTC, KKTC Cumhurbaşkanlığı himayelerinde, Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığının ana yürütücülüğünde, kamu kuruluşları, teknoloji devleri, üniversiteler ve medya kuruluşlarının da aralarında olduğu 132 kurumun katılımıyla eski Ercan Havalimanı'nda gerçekleştiriliyor. ULAK Haberleşme, fuarda milli haberleşme çözümleri yerini aldı, ürün ve kabiliyetlerini sergiledi. Şirket, haberleşme teknolojilerinin milli haberleşme ürünleriyle geliştirilmesi vizyonuyla faaliyetlerini sürdürüyor. Türkiye'nin dört bir yanında 3 bin 130 adet 4.5G baz istasyonuyla hizmet veren ULAK Haberleşme, kullanıcılara kesintisiz ve güvenli iletişim deneyimi sunuyor. ULAK Haberleşme Genel Müdürü Ruşen Kömürcü, 5G teknolojisine giden yolda yürüttükleri çalışmalara ilişkin AA muhabirine açıklamalarda bulundu. 5G teknolojisinde altyapı ve yazılım ihtiyaçlarını milli haberleşme ürünleriyle karşılamaya odaklandıklarını vurgulayan Kömürcü, \"Endüstriyel kuruluşlar ve operatörlerle yaptığımız çalışmalar sonucunda 5G geçiş süreci için saha deneme testlerimizi hız kesmeden devam ettiriyoruz.\" dedi. Mevcut ticari sahalarında LTE modernizasyonu kapsamında saha testlerini sürdürürken yeni açılacak 5G sahalarının kurulabilmesi için de gerekli teknoloji geliştirme faaliyetlerini yürüttüklerine değinen Kömürcü, şöyle konuştu: \"4.5G + 5G baz istasyonu saha testlerimiz devam ederken, 5G baz istasyonumuzla kapalı devre özel şebekelerde (Mobile Private Network) saha denemelerine başladık. 2025 yılı sonunda Hasdal bölgesinde Akıllı Ulaşım Sistemleri altyapısını kurarak 5G hizmetini hayata geçireceğiz. Bu altyapı, İstanbul Hasdal Kavşağı ile İstanbul Havalimanı arasında 40 kilometrelik bir koridor üzerinde 19 adet sahada 5G destekli akıllı ulaşım altyapısının kurulmasını kapsıyor. Araçların ve ulaşım altyapısının Araçtan Araca (V2V), Araçtan Altyapıya (V2I) ve Araçtan Buluta (V2N) haberleşme yeteneklerini artırarak, yüksek hızlı, düşük gecikmeli ve güvenli veri iletişimi sağlamasına olanak tanıyacak.\" LTE-A teknolojisine yönelik yurtdışında temaslarda bulunduklarını ve ihracat adımları attıklarını anlatan Kömürcü, Tacikistan, Nijer ve Sudan’da ULAK baz istasyonlarının özel şebeke çözümleriyle aktif olarak hizmet verdiğini belirtti. Kömürcü, \"Bugün yerli ve milli haberleşme teknolojilerimizle yurt dışında da etkin şekilde faaliyet gösteriyoruz. Tacikistan, Nijer ve Sudan’da aktif olarak kullanılan baz istasyonlarımız, bölgesel haberleşme altyapısına önemli katkılar sağlıyor. 5G teknolojisi ile beraber özellikle Türk cumhuriyetleri ve Afrika bölgesi başta olmak üzere, farklı coğrafyalarda hem özel şebeke çözümlerimizle hem de operatör çözümlerimizle ihracatımızı daha da hızlandırmayı hedefliyoruz.\" değerlendirmesinde bulundu. ULAK Haberleşme olarak sadece bir haberleşme teknolojisi üreticisi değil, aynı zamanda küresel ölçekte rekabet edebilen bir marka olmayı amaçladıklarını vurgulayan Kömürcü, \"Yurt dışındaki işbirliklerimizi artırarak, Türkiye’nin teknoloji ihracatına önemli katkılar sunmaya devam edeceğiz. Haberleşme güvenliği ve veri mahremiyetinin kritik olduğu bir çağda, milli haberleşme ürünlerimizle fark oluşturmaya kararlıyız.\" dedi.", "summary": "ULAK Haberleşme, TEKNOFEST KKTC'de milli haberleşme çözümlerini sergileyerek 5G teknolojisiyle ilgili altyapı ve yazılım geliştirme çalışmalarını sürdürüyor. Şirket, 2025'te İstanbul Hasdal bölgesinde 5G destekli akıllı ulaşım altyapısını kurmayı planlıyor ve yurt dışında Tacikistan, Nijer ve Sudan'da da faaliyet gösteriyor."}
{"text": "Anadolu Ajansının (AA) global iletişim ortağı olduğu, dünyanın en büyük havacılık, uzay ve teknoloji festivali TEKNOFEST KKTC devam ediyor. Festival, KKTC Cumhurbaşkanlığı himayelerinde, Türkiye Teknoloji Takımı Vakfı ile Sanayi ve Teknoloji Bakanlığı ana yürütücülüğünde 132 paydaş kurumla birlikte eski Ercan Havalimanı'nda gerçekleştiriliyor. TEKNOFEST KKTC kapsamında 13 alt kategorisi bulunan 6 teknoloji yarışması düzenlendi. Bu yarışmalara Türkiye dahil 22 ülkeden toplam 47 binden fazla yarışmacı başvurdu. Teknoloji üretme ve geliştirme yolculuğunda 1083 yarışmacının oluşturduğu 268 finalist takım kıyasıya rekabet etti. Cumhurbaşkanı Recep Tayyip Erdoğan ve KKTC Cumhurbaşkanı Ersin Tatar'ın katılımıyla gerçekleştirilen törende, Turizm Teknolojileri Yarışması, Sosyal İnovasyon Yarışması, TEKNOFEST Robolig Mavi Vatan Yarışması ve TEKNOFEST KKTC Araştırma Proje Yarışması'nda birinci olan takımlara ödülleri takdim edildi. Turizm Teknolojileri Yarışması'nda lise seviyesinde E-Tümen takımı, üniversite ve üzeri seviyede ise Qızılqaya-BHOS takımı birinci oldu. Sosyal İnovasyon Yarışması'nda ilkokul seviyesinde Tim 3 takımı, ortaokul seviyesinde Maarif Scientist 25 takımı, lise seviyesinde Wobbly Table, üniversite ve üzeri seviyede RD TEAM takımı birinciliği elde etti. TEKNOFEST Robolig Mavi Vatan Yarışması'nın da ortaokul seviyesinde TeknoKafalar takımı, lise seviyesinde RoboSümer takımı birinci oldu. TEKNOFEST KKTC Araştırma Proje Yarışması'nın tarım kategorisinde Heavy Metal takımı, çevre ve enerji kategorisinde PAGİT Spektrum: DEEPNETS takımı birinciliğe layık görüldü. Festival yarın gerçekleştirilecek etkinliklerin ardından sona erecek.", "summary": "TEKNOFEST KKTC'de, 22 ülkeden 47 binden fazla yarışmacının katıldığı teknoloji yarışmalarında, çeşitli kategorilerde birinci olan takımlar ödüllerini aldı. Festivalde, Turizm Teknolojileri, Sosyal İnovasyon, Robolig Mavi Vatan ve Araştırma Proje Yarışmalarının kazananları ödüllendirildi. Etkinlik, yarın sona erecek."}
{"text": "Etkinliğin açılışında konuşan İHÜ Rektörü Prof. Dr. Atilla Arkan, yapay zekanın değişimi hızlandırdığını belirterek, iş yapış süreçlerinde yapay zekanın bilinmesinin önemine dikkati çekti. Üniversite bünyesinde bu alanda yapılan çalışmalarla ilgili bilgi veren Arkan, etkinliğin de bu anlamda önemli olduğunu söyledi. Arkan, İbni Haldun Üniversitesi olarak bu etkinliklere verdikleri önemden bahsederek, değişime uyum sağlamak ve değişimin hızının sektörlere etkileri hakkında değerlendirmelerde bulundu. Bilişim Vadisi CEO'su Erkam Tüzgen etkinlikteki sunumda, hem Bilişim Vadisi'nin kuruluşu ve çalışmaları hem de teknolojideki gelişmelere ilişkin öğrencilere bilgi verdi. Tüzgen, Bilişim Vadisi üzerinden Türkiye'nin teknoloji yolculuğunu anlatarak, şunları kaydetti: \"Dün gece Resmi Gazete'de ilan edildi, Atatürk Havalimanı da Terminal İstanbul adıyla Bilişim Vadisi'nin ek alanı olacak. Orayı da dünyanın en büyük kuluçka merkezlerinden, teknoloji merkezlerinden biri haline getireceğiz. Bilişim Vadisi'nde 700'den fazla firma teknoloji geliştirmeye çalışıyor. Bunların arasında henüz 18 yaşını doldurmamış genç girişimcimiz de var, Togg gibi büyük şirketler de çok uluslu şirketlerin AR-GE merkezleri de var, henüz ismini duymadığımız ama birkaç sene içinde sadece bizim değil bütün dünyanın ismini duyacağı bazı gizli hazinelerimiz de var. Bizim odaklandığımız bazı alanlar var, öne çıkan alanımız mobilite, yani ulaşım teknolojileri. Ulaşım teknolojileri deyince Türkiye'de ilk akla gelen Togg. Togg'dan başka 125'ten fazla şirket Bilişim Vadisi'nde ulaşım teknolojileri geliştirmeye çalışıyor.\" \"Tarım teknolojileri alanına yeni girdik çünkü Türkiye'nin sadece bir tarım ülkesi değil aynı zamanda tarım teknolojileri ülkesi olmasını hedefliyoruz.\" diyen Tüzgen, \"Yeni girdiğimiz alanlardan bir tanesi kuantum teknolojileri. Türkiye olarak bizim sanayide iki ana stratejik eksenimiz var. Birincisi, startup modeli girişimcilikle, yüksek ekonomik katma değer üretecek işleri, hızlı büyüyebilecek işleri desteklemek. İkincisi ise, karlı olsun, zararlı olsun stratejik alanları desteklemek.\" yorumunu yaptı. Tüzgen, Türkiye'nin dördüncü sanayi devriminde dünyadaki herkesle yarışa herkesle beraber girdiğini ve herkesle beraber yarışta önde olma imkanına sahip bulunduğunu belirterek, \"Biz geleneksel uçaklarda 100 yıldır uçak yapan bir şirketle yarışmakta zorlanabiliriz ama insansız hava araçları bütün dünya için yeniydi ve şu anda insansız savaş uçak teknolojisine biz dünyayla aynı anda o yarışa girdiğimiz için dünyanın en iyi insansız savaş uçaklarını yapan ülke haline gelebildik.\" ifadelerini kullandı. Şu anda uluslararası piyasada satılan her 4 insansız savaş uçağının 3'ünün Türkiye'de üretildiğini bildiren Tüzgen, başka alanlarda da bu başarıyı sağlamak için çalıştıklarını dile getirdi. Tüzgen, destekledikleri diğer alanlar hakkında bilgi vererek, \"İki tane de girişim sermayesi fonu kurduk. Şimdiye kadar bu iki girişim sermayesi fonuyla ikisiyle toplam 50'den fazla yatırım yaptık. Toplam büyüklükleri de 20 milyon doların üzerinde bu fonlarımızın.\" dedi. Turkcell Genel Müdürü Ali Taha Koç da \"Yarının Dünyası: Yapay Zeka\" paneline katıldı. Konuşmasında Turkcell'de yapılan çalışmalar ve teknolojilerin geleceğine ilişkin değerlendirmelerde bulundu. Halihazırda yapay zekanın fragmanının izlendiğini dile getiren Koç, \"Yapay zeka dediğimiz şey gerçekten internetin bulunması kadar önemli bir durum. O yüzden biz içinde yapay zekayı sadece bir teknoloji olarak düşünmüyoruz, yapay zeka bir çağın ismi, şu an da yapay zeka çağında yaşıyoruz.\" ifadelerini kullandı. Koç, hızlı büyümesi ve işleri çok kolaylaştırması bağlamında Turkcell'de çok yoğun şekilde yapay zekayı kullandıklarını dile getiren Koç, yapay zekanın anlaşılmasının bu aşamalarda çok önemli olduğunu söyledi. \"En önemli şeylerden bir tanesi, eğer siz teknolojiyi yönetmezseniz, teknoloji sizi yönetir, ondan dolayı bizim o teknolojiyi yöneten olmamız gerekiyor. Bu alanda da hem üretimde hem de en iyi şekilde o teknolojiyi kullanarak teknolojide bir üst sınıfa gidebiliriz.\" diyen Koç, yapay zeka alanında Turkcell olarak yaptıkları çalışmalar ve projeler hakkında bilgi verdi. Yapay zekanın herkesin bilmesi gereken bir teknoloji olması gerektiğine işaret eden Koç, \"Yapay zekayı iş yapış şekillerimizin hepsine kullanıyoruz. İş süreçlerindeki verimliliği bize yapay zeka sağlıyor. Türkiye'de yapay zeka farkındalığını anlatırken şunu unutmamalıyız; bilmek ayrı bir şey ama daha iyi kullanmayı öğrenmemiz gerekiyor. Onun için de Turkcell içindeki herkesin mutlaka bir yapay zeka projesine dahil olmasını sağladık. Yapay zekanın fragmanını yaşıyoruz, yapay zeka bir teknoloji değil esasında çağın adı. Yapay zekayı bilenler, kullanmayı bilenler, onu kullanmayı bilmeyenlerin önüne geçecek. 7'den 70'e herkesin bir şekilde yapay zekayı kullanmayı bilmeleri gerekiyor, bunun için çalışmaya devam ediyoruz.\" değerlendirmesinde bulundu.", "summary": "İHÜ Rektörü Prof. Dr. Atilla Arkan, yapay zekanın önemine değinerek, değişim süreçlerine uyum sağlamanın gerekliliğini vurguladı. Bilişim Vadisi CEO'su Erkam Tüzgen, Türkiye'nin teknoloji yolculuğunda önemli alanlarda çalıştıklarını ve özellikle insansız hava araçlarında dünya lideri olduklarını belirtti. Turkcell Genel Müdürü Ali Taha Koç ise yapay zekanın, iş süreçlerinde verimlilik sağlamak için kritik bir teknoloji olduğunu ve herkesin bu alanda eğitim alması gerektiğini ifade etti."}
{"text": "Şirketten yapılan açıklamaya göre, 2020'den bu yana Bilişim Vadisi'nde AR-GE çalışmalarını sürdüren şirket, yüzde 85 yerlilik oranıyla geliştirdiği tek kişilik ve iki kişilik elektrikli dikey kalkış ve iniş (eVTOL) modelleriyle ilk yolculu test uçuşunu başarıyla tamamladı. Bilişim Vadisi'nde 5 Nisan'da gerçekleştirilen uçuş testinde, AirCar kurucusu ve Üst Yöneticisi (CEO) Eray Altunbozar, tek kişilik prototipi kullanarak test merkezinden havalandı. Altunbozar, AirCar'ın iki kişilik modelinin konumlandığı Bilişim Vadisi helikopter pistine iniş yaptı. Ardından iki kişilik modele geçerek ilk insanlı uçuş testini başarıyla gerçekleştirdi. Saatte 35 kilometreyi aşan rüzgar altında yapılan zorlu test, yaklaşık 10 dakika sürdü ve 8 metre irtifada, güvenlik protokollerine uygun şekilde tamamlandı. Açıklamada görüşlerine yer verilen Altunbozar, bu başarıyı sadece teknik bir dönüm noktası olarak değil aynı zamanda şehirlerin mobilite geleceğine yönelik vizyonun bir parçası olarak nitelendirdiğini söyledi. Altunbozar, \"AirCar ile güvenli, çevreci ve otonom hava taşımacılığı artık bilim kurgu değil. Gerçekleşiyor, hem de Türkiye'de gerçekleşiyor. Bundan sonraki adımımız, pilot üretim tesisimizi kurmak ve seri üretime geçmek olacak. Bugün, dünyada insanlı eVTOL uçuşu gerçekleştirmiş sadece 5 firmadan biriyiz.\" ifadelerine yer verdi. AirCar'ın iki kişilik modeli, paylaşımlı ve otonom hava taşımacılığı için özel olarak geliştirildi. Modelin, tek şarjla 50-80 kilometre menzil, 200 kilogram taşıma kapasitesi, helikopterlere kıyasla 5 kat daha sessiz çalışma, 10 kat daha düşük işletme maliyeti ve 8 motorlu yüksek güvenlikli tasarım özellikleri bulunuyor.", "summary": "AirCar, Bilişim Vadisi'nde yüzde 85 yerlilik oranıyla geliştirdiği elektrikli dikey kalkış ve iniş (eVTOL) modelleriyle ilk yolculu test uçuşunu başarıyla tamamladı. Şirket, insanlı eVTOL uçuşunu gerçekleştiren dünyadaki 5 firmadan biri olarak bu alandaki vizyonunu sergiledi ve seri üretim için adımlar atmayı planlıyor."}
{"text": "GAÜN Tekstil Mühendisliği Bölümü öğretim üyeleri Prof. Dr. Mehmet Topalbekiroğlu, Doç. Dr. Ali Kılıç, Doç. Dr. Halil İbrahim İçoğlu ve Dr. Behzat Yıldırım, geleneksel iplik üretiminde kullanılan açma, temizleme, taraklama, çekme, fitil ve eğirme gibi aşamaları tek makinede birleştirmek amacıyla çalışma başlattı. TÜBİTAK 1001 programı kapsamında desteklenen proje sonucunda \"Elektro-Sirospun\" adı verilen yenilikçi makine üretildi. Üretim sürecinde hem zaman tasarrufu sağlayan hem de maliyeti düşürmesi beklenen makinenin, tekstil sektöründe önemli dönüşüm yaratması hedefleniyor. Makinenin ekonomiye katkı sağlamasının yanı sıra ihracat potansiyeliyle de ön plana çıkması bekleniyor. Prof. Dr. Mehmet Topalbekiroğlu, AA muhabirine, 5 yıllık yoğun çalışmanın ürünü olan bu makinenin nanoteknoloji alanında önemli bir gelişmeyi temsil ettiğini söyledi. Topalbekiroğlu, \"Gaziantep Üniversitesi akademisyenleri olarak Elektro-Sirospun yöntemiyle nanoliflerden iplik üretebilen bir makine geliştirdik. Bu sistem, ülkemizin bilimsel ve teknolojik gelişimine ciddi katkılar sunacak. Geliştirdiğimiz makine, Türkiye'de ve uluslararası düzeyde önemli gelişme olarak görülüyor.\" dedi. GAÜN Tekstil Mühendisliği Bölümü Öğretim Üyesi Dr. Behzat Yıldırım ise makinenin çevre dostu filtrelerden ileri enerji çözümlerine kadar birçok alanda kullanılabileceğini kaydetti.", "summary": "GAÜN Tekstil Mühendisliği Bölümü akademisyenleri, geleneksel iplik üretim süreçlerini tek makinede birleştiren \"Elektro-Sirospun\" adlı yenilikçi makine geliştirdi. TÜBİTAK 1001 desteğiyle üretilen bu makinenin tekstil sektöründe dönüşüm yaratması ve ihracat potansiyeli ile ekonomiye katkı sağlaması bekleniyor."}
{"text": "TUSAŞ Genel Müdürü Mehmet Demiroğlu, X hesabından yaptığı açıklamada, \"Türkiye'nin ilk milli Genel Maksat Helikopteri T625 GÖKBEY, Jandarma Genel Komutanlığına teslimatının ardından bugün ilk deniz aşırı uçuşunu başarıyla tamamlayarak TEKNOFEST kapsamında KKTC'ye ulaştı. Milli gücümüz, Gök Vatanımızda başarılarımıza başarı katmaya devam edecek.\" ifadesini kullandı.", "summary": "TUSAŞ Genel Müdürü Mehmet Demiroğlu, Türkiye'nin ilk milli Genel Maksat Helikopteri T625 GÖKBEY'in, Jandarma Genel Komutanlığı'na teslimatının ardından ilk deniz aşırı uçuşunu başarıyla tamamlayarak TEKNOFEST kapsamında KKTC'ye ulaştığını duyurdu."}
{"text": "Anadolu Ajansının (AA) global iletişim ortağı olduğu TEKNOFEST, KKTC Cumhurbaşkanlığı himayelerinde, Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığının ana yürütücülüğünde, kamu kuruluşları, teknoloji devleri, üniversiteler ve medya kuruluşlarının da aralarında olduğu 132 kurumun katılımıyla eski Ercan Havalimanı'nda gerçekleştirildi. Akyol, burada AA muhabirine yaptığı değerlendirmede, 4 gün boyunca çok verimli bir etkinlik geçirdiklerini söyledi. TEKNOFEST'e yönelik ilgiye dikkati çeken Akyol, şöyle konuştu: \"KKTC'lilerin buradaki ilgisi çok fazlaydı. Festival, KKTC'nin 400 bin kişilik nüfusuna rağmen inanılmaz bir rağbet gördü. Biz de kendi standımızda gençlerin ilgisini çektik. Bir zeka yarışması düzenledik. Burada gençlerimiz yarıştı, birincilere ödüllerini verdik. Teknopark İstanbul'u anlatma fırsatı bulduk. Türkiye'nin özellikle savunma sanayisi alanındaki teknolojik üstünlüğünü KKTC'li vatandaşlarımıza anlatma fırsatı bulmanın gururunu yaşıyorum.\" Teknopark İstanbul olarak bu yıl ilk mezunlarını verecekleri bir \"siber güvenlik ve yazılım lisesi\"ne sahip olduklarına dikkati çeken Akyol, Türkiye'nin teknolojik gelişiminin yanında siber güvenliğin de önemli bir yer teşkil ettiğini dile getirdi. Akyol, Türkiye'nin dijital dünyanın en önemli liderlerinden biri olduğunu ancak siber güvenlik konusunda insan gücü açığı bulunduğunu anlattı. Bu teknolojik gelişmişlik siber güvenlikle desteklenmediği takdirde ileride büyük sorunlar yaşanacağını vurgulayan Akyol, şöyle devam etti: \"Bünyemizde yapay zeka ve siber güvenlik alanında çok gelişmiş firmalarımız var. Bu sinerjiyi yakalamak için bizim bünyemizde, çok ciddi bir yüzdeyle kurulan lisemizin ilk mezunlarını bu yıl vereceğiz. Bu gençlerimiz hem ülkemizdeki milli teknolojik kalkınmamıza yardımcı olacaklar hem de Türkiye'nin siber anlamda güçlenmesine ve korunmasına destek sağlayacaklar. Ayrıca yapay zeka bölümümüz de ilk öğrencilerini aldı ve çok yakın zamanda inşallah onların da mezuniyetleri görme fırsatı bulacağız.\" Akyol, Teknopark İstanbul'un çok önemli bir merkezde olduğunu belirterek, burada 500 firma ve 300'den fazla girişimcinin faaliyet gösterdiğini bildirdi. Dolayısıyla bunun çok güçlü bir ekosistem olduğuna dikkati çeken Akyol, şunları kaydetti: \"Gençlerimizi, teknoloji düşkünlerini, öğrencilerimizden büyük fikir üreten arkadaşlarımıza kadar tüm ekosistemi kapsayacak yeni bir fon mekanizmasını devreye sokacağız. Fikri olan herkesin Teknopark İstanbul'a katılmasını canıgönülden istiyoruz. Büyük vakıf AR-GE şirketlerimizle yeni teknolojik girişim şirketlerimizin aynı havuzda, bölgede, birlikte hareket etmelerinin onların gelişmelerine ve kariyerlerine büyük fırsat sağlayacağını düşünüyoruz. Alanda çok tecrübeli, büyük firmalarımızın yanında girişimci firmalarımız da var. Bu kapsamda biz geçen hafta kendi firmalarımızla büyük bir toplantı yaptık. Teknopark İstanbul, küme anlamında Türkiye'nin en büyük kümelenmesine sahip bir teknopark. Saha İstanbul bizim bünyemizde biliyorsunuz. Savunma sanayisinde 1350 firmaya ulaşmış, dünyanın en büyük kümelenmesi. Bunun yanında sağlık ve siber güvenlik kümelenmelerimiz de vardı. Şimdi Sanayi ve Teknoloji Bakanlığının çağrısına bakarak bir 'yapay zeka kümelenmesi'ne başlamak ve Türkiye'nin yapay zekada teknolojik liderliğine öncü olmak istiyoruz.\"", "summary": "TEKNOFEST KKTC'de Teknopark İstanbul'un standında yapılan etkinlikte, gençler için zeka yarışması düzenlendi ve birincilere ödüller verildi. Teknopark İstanbul'un siber güvenlik ve yapay zeka alanlarında gelişmiş firmaları ve eğitim programlarıyla Türkiye'nin teknolojik gelişimine katkı sağladığını belirten Akyol, ayrıca Türkiye'nin siber güvenlikte insan gücü açığını kapatmak için önemli adımlar attıklarını ifade etti. Ayrıca, Teknopark İstanbul'un güçlü bir ekosistemi olduğunu ve yapay zeka kümelenmesi kurmayı hedeflediklerini duyurdu."}
{"text": "Cumhurbaşkanlığı İletişim Başkanlığı Dezenformasyonla Mücadele Merkezi (DMM) Koordinatörü İdris Kardaş, yapay zekanın dezenformasyonu arttırabildiğini belirterek, \"Toplumsal her alanda yapay zekanın ürettiği dezenformasyon kriziyle karşı karşıya kalabiliriz. Bu, yakın zamanda olacak gibi görünüyor. Bunun farkında olarak, bazı videoların gerçek olmadığını bilmemiz ve buna karşı savunma mekanizmaları geliştirmemiz çok önemli.\" dedi. \"Dezenformasyonla Mücadele Eğitici Eğitimi\"ne katılmak için Bursa'ya gelen Kardaş, AA muhabirine, özellikle seçim dönemi, doğal afetler gibi önemli toplumsal olayların yaşandığı dönemlerde daha fazla dezenformasyon bülteni yayımladıklarını hatırlattı. Dezenformasyona karşın doğru bilginin merkezlerince kamuoyuyla paylaşıldığını belirten Kardaş, yapılan çalışmalar neticesinde 3 yıl içerisinde dezenformasyon sayısında azalmalar olduğunu gözlemlediklerini söyledi. Yapay zeka ve sosyal medyanın yaygın olarak kullanılmasının da bilgi kirliliğini arttırdığını dile getiren Kardaş, şöyle devam etti: \"Yapay zeka üzerinden dezenformasyon süreçleri artık daha fazla arttı. Bazı yapay zeka uygulamalarının telefonlarımızda yaygınlaşmasıyla bu sayı artacaktır ve mutlaka geniş kesimlere de ulaşacaktır. Çok sayıda üretilen 'deepfake' (bir kişinin gerçekte bulunmadığı bir videoya ve görüntüye eklenmesi) gibi videolar ya da görsellerden şu anda daha az insan etkileniyorken önümüzdeki süreçte bu sayı artacaktır. Toplumsal her alanda yapay zekanın ürettiği dezenformasyon kriziyle karşı karşıya kalabiliriz. Bu yakın zamanda olacak gibi görünüyor. Bunun farkında olarak, bazı videoların gerçek olmadığını bilmemiz ve buna karşı savunma mekanizmaları geliştirmemiz çok önemli.\" İdris Kardaş, dijital okuryazarlığın önemine dikkati çekerek, \"Sosyal medya ve dijital medya üzerinde yeni bir bilinçlenme, farkındalık oluşması şart. Dijital ve sosyal medyayı doğru kullanma şekli, orada üretilen dezenformasyonun tespiti, yayılımı ve bununla ilgili nasıl bir refleks geliştirileceğine yönelik eğitimlerimiz yaygınlaşıyor. Bu eğitimler sayesinde sosyal medyanın daha güvenli bir alan olarak kullanılması hedeflenmektedir.\" ifadesini kullandı. Sosyal medyayı daha güvenli hale getirmeyi amaçladıklarını anlatan Kardaş, şunları kaydetti: \"Sosyal medyayı tamamen dışlamak veya reddetmek mümkün değildir çünkü bunları milyonlarca insan kullanıyor ve Türkiye'de bu oran gerçekten çok yüksek. Ülkemizde sosyal medyadan geçirilen saatler çok yüksek. Sosyal medya doğru şekilde kullanılırsa, doğru bir şekilde burası tüketilirse dezenformasyona daha az alan kalacağını düşünüyoruz. Biz toplumun tamamına dezenformasyon konusunda bir farkındalık eğitimi vermeye çalışıyoruz, bu konuda bilinçlendirmeye çalışıyoruz. İlerleyen süreçte toplumun tüm kesimlerine dezenformasyon eğitimi uygulamasını yaygınlaştırmaya gayret göstereceğiz.\" DMM Koordinatörü İdris Kardaş, dezenformasyonla topyekun mücadele edilmesi gerektiğini sözlerine ekledi.", "summary": "Cumhurbaşkanlığı İletişim Başkanlığı DMM Koordinatörü İdris Kardaş, yapay zekanın dezenformasyonu artırabileceğini belirterek, toplumsal olaylar sırasında dezenformasyonun yayılabileceğine dikkat çekti. Kardaş, dijital okuryazarlık ve sosyal medya kullanımı konusunda farkındalık eğitimi verilmesinin önemini vurgulayarak, dezenformasyona karşı savunma mekanizmalarının geliştirilmesi gerektiğini ifade etti."}
{"text": "Büyükelçilik yerleşkesindeki Tahran Türk Okulu'nun bahçesinde düzenlenen Bilim Şenliği'ne öğrenci, öğretmen ve velilerin yanı sıra Türkiye'nin Tahran Büyükelçisi Hicabi Kırlangıç ve büyükelçilik personeli de katıldı. Büyükelçi Kırlangıç'ın açılışını yaptığı etkinlik kapsamında Türk Okulu öğrencileri, bahçede kurulan stantlarda öğretmenleriyle birlikte hazırladıkları Tesla Bobini, Uçan Saksı, Gauss Rampası, Hologram Projektörü, Hava Nemlendirici gibi 13 bilimsel projeyi sergiledi. Açılışın ardından öğrencilerin yer aldığı proje stantlarını tek tek inceleyen Büyükelçi Kırlangıç, hazırladıkları projeleri için öğrenciler ve öğretmenlerini tebrik etti. Bu yıl ikincisini düzenledikleri Bilim Şenliği etkinliğine ilişkin AA muhabirine bilgi veren Tahran Türk Okulu Müdürü Abdullah Çubuk, \"Bildiğiniz gibi dünya bilim çağı, biz de öğrencilerimize bu çağı aya uydurmaları için yıl boyunca bir çalışma yaptık. Aynı şekilde okulumuzdaki öğrencilerimize bunu kazandırmak istiyoruz. Çünkü biliyorsunuz bilimsiz olmuyor artık dünya, artık her şekilde bilim dünyası niteliğinde. Biz de öğrencilerimizi bu yolda eğitmek için çaba gösteriyoruz.\" diye konuştu. Bundan sonraki yıllarda da bu etkinliği devam ettirerek geleneksel bir hale getirmek istediklerini söyleyen Çubuk, desteği nedeniyle Büyükelçi Kırlangıç'a öğrencilere, öğretmenlere ve şenliğe katılan tüm velilere teşekkür etti. Herhangi bir ampulün temassız şekilde çalışmasına odaklanan \"Tesla Bobini\" adlı projesini hazırlayan yedinci sınıf öğrencisi Elanur Toprak da projenin 1891 yılında Nikola Tesla tarafından geliştirildiğini anlatarak, \"Tesla bobini aslında bizim hayatımızda hiç bilmesek bile çok işimize yarayan ve çok kullandığımız bir şey. Mesela kablosuz kulaklıklarda, telefon şarj cihazlarında, röntgen cihazlarında, elektromanyetik test cihazlarında kullanılıyor.\" şeklinde konuştu. Projenin nasıl çalıştığını anlatan Toprak, \"Ampulü tesla bobininin ucuna yaklaştırdığımızda temassız bir şekilde yanıyor. Bunu da yüksek voltaj sağlıyor. Eğer bobin boyu artarsa bu daha da yüksek voltaj ürettiği için daha güçlü bir şekilde ışık ortaya çıkabilir. Burada sergilediğimiz ise mini bir tesla bobinidir.\" ifadelerini kullandı. \"Gauss Rampası\" adlı projesini sergileyen altıncı sınıf öğrencisi Mehmet Yaşar Bolat ise projenin amacının mıknatıslar kullanarak çelik bilyeleri hareket ettirmek olduğunu söyledi. Projenin savunma sanayisinde kullanıldığını anlatan Bolat, \"Bu projeyi geliştirmek için de daha hızlı rampa ve daha güçlü mıknatıslar kullanılabilir.\" dedi.", "summary": "Tahran Türk Okulu'nda düzenlenen Bilim Şenliği'nde öğrenciler, Tesla Bobini, Uçan Saksı ve Hologram Projektörü gibi 13 bilimsel projeyi sergiledi. Etkinliğe katılan Türkiye'nin Tahran Büyükelçisi Hicabi Kırlangıç, öğrencileri ve öğretmenleri projeleri için tebrik etti. Okul müdürü Abdullah Çubuk, bilim çağında öğrencilerini eğitmeye devam ettiklerini belirterek etkinliğin geleneksel hale getirilmesini hedeflediklerini ifade etti."}
{"text": "Balıkesir Üniversitesi Altınoluk Meslek Yüksekokulu Tıbbi ve Aromatik Bitkiler Programı öğrencileri, \"Boya Bitkileri Değerlendirme Teknolojisi\" dersi kapsamında gerçekleştirilen etkinlikte, derslerde öğrendikleri teorik bilgileri pratiğe dönüştürerek \"mordanlama\" işlemi gerçekleştirdi. Öğrenciler, yüksekokul bahçesinde yakılan odun ateşi üzerine konulan kazanlarda kaynatılan çeşitli bitkileri ve farklı meyveleri kullanarak doğal yöntemlerle elde ettikleri özlerle yün ipleri boyadı. Yüksekokul öğrencileri, doğal yöntemlerle renklendirdikleri yün iplerle, masa örtüsü, önlük, oyuncak bebek ve çeşitli el işleri ördü. Balıkesir Üniversitesi Altınoluk Meslek Yüksekokulu Öğretim Üyesi Prof. Dr. Selami Selvi, AA muhabirine, geleneksel boyamacılığın yaklaşık 100-150 yıllık geçmişe sahip olduğunu, bu yöntemde sentetik hiçbir maddenin kullanılmadığını söyledi. Yüksekokul öğrencisi Hasret Çayır ise kök boya ve çeşitli bitkilerle boyadıkları yün ipliklerinden yaptıkları işleri sergilediklerini bildirdi. Öğrencilerden Akın Parmaksız da bitki ve meyvelerden boya elde etme süreçlerini anlattı.", "summary": "Balıkesir Üniversitesi Altınoluk Meslek Yüksekokulu öğrencileri, \"Boya Bitkileri Değerlendirme Teknolojisi\" dersi kapsamında doğal yöntemlerle yün ipleri boyayarak masa örtüsü, oyuncak bebek ve el işleri ürettiler. Prof. Dr. Selami Selvi, geleneksel boyama yönteminin 100-150 yıllık bir geçmişe sahip olduğunu ve tamamen sentetik maddeler kullanılmadan gerçekleştirildiğini belirtti."}
{"text": "Kacır, sosyal medya hesabından, Resmi Gazete'nin bugünkü sayısında konuya ilişkin yayımlanan Cumhurbaşkanı Kararı'nı değerlendirdi. Atatürk Havalimanı Terminal Binaları'nın 'teknopark' ilan edildiğini aktaran Kacır, şunları kaydetti: \"Bilişim Vadisi'ne bağlı kurulan teknopark, 'Terminal İstanbul' markasıyla dünyanın en büyük teknoloji girişimciliği merkezi olarak hizmet sunacak. Binlerce teknoloji girişimi bu merkezde doğacak, büyüyecek ve yatırımcılarla buluşacak. Kamu ve özel sektörden çok sayıda paydaş kurumla birlikte İstanbul'u küresel düzeyde bir girişimcilik merkezi yapacağız. Bu dev merkezde kuracağımız bilim merkezi, yazılım ve yapay zeka okulu ile teknoloji atölyeleri de farklı yaş gruplarına ev sahipliği yapacak.\" Konuya ilişkin Cumhurbaşkanı Kararı'na göre, İstanbul'un Bakırköy ilçesi Şevketiye Mahallesi'ndeki 238 bin 950 metrekarelik alan \"Bilişim Vadisi Teknoloji Geliştirme Bölgesi Terminal İstanbul ek alanı\" olarak tespit edildi.", "summary": "Atatürk Havalimanı Terminal Binaları, Bilişim Vadisi'ne bağlı bir teknopark olarak \"Terminal İstanbul\" markasıyla dünyanın en büyük teknoloji girişimciliği merkezi olacak. Kacır, bu merkezin teknoloji girişimlerine ev sahipliği yapacağını ve İstanbul'u küresel bir girişimcilik merkezi yapmayı hedeflediklerini belirtti. Ayrıca, bilim merkezi, yazılım ve yapay zeka okulu ile teknoloji atölyelerinin de bu merkezde yer alacağı ifade edildi."}
{"text": "İl Milli Eğitim Müdürlüğünden yapılan açıklamaya göre, TEKNOFEST KKTC'de turizm teknolojileri alanında yarışan Malatya Deneyap Atölyesi takımı, turizm teknolojileri alanında birinci oldu. Malatya Battalgazi Dr. Saadettin Hacıevliyagil İmam Hatip Ortaokulu Fen Bilimleri öğretmeni Hakan Becer danışmanlığında yarışmaya katılan öğrenciler, Malatya Erman Ilıcak Fen Lisesinden Arda Tahsin Ürün ve Egemen Çetmen, Malatya Lisesinden Fatih Polat ve Elanur Özçelik ile Selahattin Eyyubi Anadolu İmam Hatip Lisesinden Halit Karaca'dan oluşan ekip, Malatya'nın gururu oldu. Danışman öğretmen Hakan Becer'in rehberliğinde çalışan öğrenciler, daha önce TEKNOFEST 2022 Samsun finallerinde elde ettikleri Türkiye birinciliğini tekrarladı. Açıklamada görüşlerine yer verilen İl Milli Eğitim Müdürü Behçet Bakır, bu başarının tüm Malatya'nın gururu olduğunu belirterek, \"Gençlerimizin azmi ve vizyonu, geleceğe dair umutlarımızı daha da pekiştiriyor. Kendilerini ve kıymetli danışman öğretmenimiz Hakan Becer'i gönülden tebrik ediyorum. Başarılarının artarak devam edeceğine inancımız tamdır.\" ifadesini kullandı. Bakır, Malatya İl Milli Eğitim Müdürlüğü olarak gençleri desteklemeye ve başarılarını görünür kılmaya devam edeceklerini vurguladı. Projenin otel odalarının temizliği ve toz durumunu ölçmek üzere hazırlandığı ifade edildi.", "summary": "Malatya Deneyap Atölyesi takımı, TEKNOFEST KKTC'de turizm teknolojileri yarışmasında birinci oldu. Malatya'nın gururu olan ekip, daha önce TEKNOFEST 2022 Samsun finallerinde kazandıkları Türkiye birinciliğini tekrarladı. İl Milli Eğitim Müdürü Behçet Bakır, gençlerin başarılarının Malatya'nın gururu olduğunu belirterek, desteklerini sürdüreceklerini ifade etti."}
{"text": "Anadolu Ajansının (AA) global iletişim ortağı olduğu TEKNOFEST, KKTC Cumhurbaşkanlığı himayelerinde, Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığının ana yürütücülüğünde, kamu kuruluşları, teknoloji devleri, üniversiteler ve medya kuruluşlarının da aralarında olduğu 132 kurumun katılımıyla eski Ercan Havalimanı'nda gerçekleştirildi. Gezeravcı, AA muhabirine yaptığı değerlendirmede, TEKNOFEST'in yurt dışında Azerbaycan'ın ardından KKTC'de gerçekleştirildiğini anımsattı. TEKNOFEST'lere katılım ve ilginin çok fazla olduğuna dikkati çeken Gezeravcı, bu etkinliğin, dünyanın en büyük havacılık, uzay ve teknoloji festivali olduğunu söyledi. Gezeravcı, 4 gündür KKTC'de coşku ve heyecan yaşadıklarını belirterek, festival boyunca bütün faaliyet alanlarını teker teker dolaşarak, vatandaşlarla bir araya geldiklerini anlattı. Gençlerin ilgi, alaka, dikkat ve süreçte aktif rol alma çabalarının had safhada olduğunu aktaran Gezeravcı, \"Gelen katılımcı kardeşlerimizin çoğu sadece gezmek amacıyla değil, bizzat stantlarda oluşturulmuş öğelerin içerisinde rol alma, yarışmacı olarak katılmak için buradalar. Sıradan oyunların değil, ciddi şekilde mevcut potansiyellerini yansıtabilecekleri bilim ve teknoloji alanındaki uygulama faaliyetlerinin içerisinde yer alıyorlar. İlgi, alaka hakikaten çok memnun edici.\" diye konuştu. Burada bulundukları süreçte iki üniversitede konferans verdiğini anlatan Gezeravcı, bugüne kadar 160'tan fazla şehir değiştirerek bu şekilde 350'nin üzerinde program icra ettiklerini bildirdi. \"Bu yıl TEKNOFEST İstanbul, muhtemelen yeni bir rekorun kırılacağı bir TEKNOFEST olacak.\" ifadesini kullanan Gezeravcı, İstanbul'a, sadece Türkiye'nin değil dünyanın kavşak noktası olması dolayısıyla sadece yurt içinden değil, yurt dışından da çok sayıda katılımcı beklediklerini söyledi. Uluslararası Uzay Kongresi'nin (IAC) bu yıl Sydney'de gerçekleştirileceğini belirten Gezeravcı, şunları kaydetti: \"2026'da bu önemli organizasyon Antalya'da icra edilecek. Buna yönelik devletimizin iradesiyle çalışmalar, zaten adaylık sürecini almış olduğumuz Azerbaycan'daki IAC organizasyonundan bu yana devam ediyor. Hazırlıklar şu anda belli takvimler dahilinde, belli aşamaların kontrol sürecini yürüterek devam ettiriliyor. Sydney'in önemi, bizim organizasyonumuzdan hemen önce olması.\"", "summary": "TEKNOFEST KKTC'de büyük bir ilgiyle karşılandı. Gezeravcı, etkinliğin dünyanın en büyük havacılık, uzay ve teknoloji festivali olduğunu belirterek, gençlerin etkinliklere katılım ve ilgi göstermesinin memnuniyet verici olduğunu vurguladı. Ayrıca, İstanbul'daki TEKNOFEST'in yeni bir rekor kırması bekleniyor ve 2026'da Antalya'da düzenlenecek Uluslararası Uzay Kongresi'ne yönelik hazırlıklar devam ediyor."}
{"text": "Türkiye Yüzyılı Maarif Modeli kapsamında hazırlanan yeni müfredatla getirilen \"beceri temelli\" eğitime geçişin kolaylaştırılması için yapay zeka teknolojilerine ağırlık veren MEB, kişiye özel öğrenme imkanları, yapay zeka destekli içerikler ve uyarlanmış testlerle öğrencilerin akademik başarılarını artırmayı amaçlayan MEBİ platformunu 21 Ekim 2024'te erişime açtı. Yükseköğretim Kurumları Sınavı'na (YKS) hazırlık sürecini de destekleyen ve öğrenme süreçlerinin tamamen kişiselleştirilebildiği MEBİ'yi 9, 10, 11, 12'nci sınıflar ile mezunlar aktif olarak kullanabiliyor. MEB'in eğitimde fırsat eşitliğini artırmak için coğrafi veya sosyoekonomik farklılıkları ortadan kaldırarak tüm öğrencilere eşit erişim fırsatı sunmak hedefiyle hayata geçirdiği MEBİ'yi kullanan öğrenciler, sınavlarda başarılı oluyor. Karabük İl Milli Eğitim Müdürü Nevzat Akbaş, AA muhabirine, Bakanlık tarafından hazırlanan MEBİ uygulamasını, çıkmasının hemen ardından öğretmen, öğrenci ve velilere tanıttıklarını ve uygulamanın içeriklerini paylaştıklarını söyledi. \"MEBİ uygulaması hakkında çok olumlu dönüşler aldık. Öğrencilerimiz, öğretmenlerimiz aktif ve en verimli şekilde kullanmaya başladılar.\" diyen Akbaş, Karabük'te MEBİ uygulamasına katılım oranının oldukça yüksek olduğunu bildirdi. Akbaş, lise kademesindeki öğrencilerin, özellikle YKS'ye hazırlık sürecindeki ortaöğretim öğrencilerinin uygulamadan faydalandığını aktararak, \"YKS'ye hazırlanan öğrenciler için büyük kolaylık sağlıyor. Fırsat eşitliğini güçlendiren, çok amaçlı kullanıma açık olan ve yapay zeka ile destekli MEBİ uygulamasıyla öğrencilerimizin sınavlarda daha başarılı olacağına inanıyorum.\" dedi. Mehmet Vergili Fen Lisesi biyoloji öğretmeni Savaş Güvence ise MEBİ uygulamasının çok büyük kolaylıklar getirdiğini vurguladı. Görsel hazırlanış açısından özellikle biyoloji derslerinde önemli kolaylıklar sağladığını belirten Güvence, \"Kısa sorular var. Derslerimizde bu soruları öğrencilerimize soruyoruz. Ödevlendirme ve konu tekrarları yaparken MEBİ'den yararlanıyoruz. Uygulamada anlaşılır ve sade dil kullanılmış. Öğrencilerimiz keyif alıyorlar. Her seviyede sınıflarda uygulamayı kullanıyoruz.\" diye konuştu. 12. sınıf öğrencisi Ensar Uysal da dönem sonunda YKS'ye gireceğini, sınavlara hazırlanma sürecinde MEBİ'nin kendisine yardımcı olduğunu anlatarak, \"Gerek denemeleri, gerek konu özetleri gerekse de konu tarama testlerinden yararlandım. MEBİ her ay düzenli deneme yapıyor. Denemelere katılarak sürekliliği gösterdim. Milli Savunma Üniversitesi sınavında Türkiye 75'incisi oldum. Bu başarımda MEBİ'nin katkısı oldu.\" şeklinde konuştu. Uysal, MEBİ'nin yapay zeka destekli \"Kanka\" uygulaması olduğunu anımsatarak, \"Buraya uygulamada istediğiniz şeyi yazarsanız o sizin önünüze getiriliyor. Milli Eğitim Bakanlığına bize sunduğu bilişim sistemleri için teşekkür ederim. Öğrenciler için oldukça yararlı.\" ifadelerini kullandı. Lisenin 10. sınıf öğrencisi Nevra Beyza Çobanoğlu da uygulamanın okul ve sosyal hayatta pek çok konuda kendilerine rehberlik ederek yardımcı olduğunu kaydetti. Uygulamanın video çözümleri, genel tarama testleri ve denemelerle kendilerini ölçme ve geliştirme konusunda fayda sağladığını belirten Çobanoğlu, \"Aynı zamanda rehberlik kısmıyla bizlere stres ve öfke yönetimi konusunda faydası oldu. Sadece akademik başarı olarak değil aynı zamanda hedef belirleme, günlük program hazırlama gibi konularda da bizlere yardımcı olarak birçok yükten kurtarmış oldu.\" diye konuştu. Öğrenci Zeynep Berra Demir de MEBİ'yi aktif kullandığını, YKS'ye hazırlanırken Bakanlığın kendilerine sunduğu içeriklerden çalışmanın kendilerine fayda sağladığını ve sınava yönelik daha hazır hissettirdiğini ifade etti. Demir, serviste vakit kaybetmek yerine uygulamadan soru çözdüğünü anlattı. 10. sınıf öğrencisi Burak Ünlü de uygulamanın meslek tanıtımı ve bununla ilgili çalışmalar sayesinde belirli bir hedef ve bu hedef doğrultusunda gidecekleri üniversiteyi belirlemelerinde kendilerine yardımcı olduğunu vurguladı. Osman Efe Eroğlu, uygulamanın ücretsiz olduğunu hatırlatarak, derslerde işledikleri konuları akşam evde tekrar etme konusunda yardımcı olduğunu aktardı. Lisenin 9. sınıf öğrencisi Elif Aytaç, 9. sınıfta yeni müfredatla birlikte MEB'in hazırladığı ortak sınavlar yapılmaya başlandığını, bu nedenle sınava MEBİ'nin uygulamasından çalışmanın kendilerini güvende ve hazır hissettirdiğini dile getirdi. Öğrenci Şevval Yıldız, kendisini eksik hissettiği konularda herhangi bir uğraş içine girmeden direkt uygulamayı açıp kullandığını ifade etti.", "summary": "Milli Eğitim Bakanlığı'nın MEBİ platformu, kişiye özel öğrenme imkanı sunarak öğrencilerin başarılarını artırmayı hedefliyor. Karabük'te yüksek katılım sağlanan platform, özellikle YKS hazırlığı yapan öğrenciler tarafından verimli şekilde kullanılıyor. Öğrenciler, yapay zeka destekli içeriklerle sınavlara yönelik daha iyi hazırlık yaparak başarılarını artırıyor. MEBİ, ücretsiz ve çeşitli eğitim destekleri sunarak öğrencilerin akademik ve kişisel gelişimlerine katkı sağlıyor."}
{"text": "Ezher Üniversitesi mezunları, Özek'in hayatı ve eserlerinin anlatıldığı \"İlme Adanmış bir Ömür\" konulu konferans düzenledi. Doç. Dr. Aydın Özkan'ın moderatörlüğünü yaptığı konferansta konuşan İstanbul Üniversitesi Öğretim Görevlisi Prof. Dr. Ramazan Yıldırım, Özek’in ilim ve kültür hayatı ile faaliyetlerinden söz etti. Yıldırım, Özek ile 1994 yılında İslami İlimler Araştırma Vakfında, Özek'in verdiği \"Keşşaf Tefsiri\" derslerinde tanıştığını anlattı. Özek'in derslerinde \"modern bir seyyah\" olduğunu ifade ettiğini aktaran Yıldırım, \"Özek hocadan yakın tarihle ilgili çok ilginç bilgiler edindim.\" dedi. Yıldırım, Özek'ten Mısır'daki Türk kökenli ailelerle tanışmasını dinlediğini belirterek Özek'in belagat alanında dersler vermesine rağmen uzun konuşmayı sevmediğini dile getirdi. Özek'in öz ve anlamlı konuştuğuna dikkati çeken Yıldırım, Özek'in Mısır'da Ezher'de yaptığı yüksek lisansta dönemin Mısır Cumhurbaşkanı Cemal Abdunnasır'ın imzasının olduğunu söyledi. Yıldırım, Mısır'da o dönem bir Türk'ün yüksek lisans yapmasının son derece önemli olduğunu belirterek Özek'in Abdunnasır imzalı yüksek lisans diplomasının da Mısır'ın İstanbul'daki Konsolosluğunda verildiğini ifade etti. Öğretim Görevlisi Yıldırım ayrıca \"Ali Özek\" adının bir ilahiyat fakültesi veya imam hatip lisesine verilmesinin uygun olacağı görüşünü dile getirdi. El-Ezher Üniversitesi Mezunları ve Mensupları Derneği (EZDER) Başkanı Ekrem Düzcan da AA muhabirine yaptığı açıklamada konferansı başarıyla gerçekleştirdiklerini söyledi. Ezher Üniversitesi son dönem mezunlarından Vedih Akbaş da 2019'da Ezher'den mezun olduğunu, Özek'i konferans vesilesiyle tanıma fırsatı bulduğunu belirtti. Akbaş, \"1950 yılında Kral Faruk dönemini görmesi ve Cemal Abdunnasır dönemine denk gelmesi açıkçası Özek'in hayat hikayesini dinlettiriyor. Bilge ve alim bir insani tanımak güzeldi.\" dedi. Ezher mezunlarından Emin Şekerci de \"Özek hocanın entelektüel bir kişiliğinin olduğunu sanata önem verdiğini ve renkli bir kişiliği olduğunu öğrendik.\" diye konuştu. Kur'an-ı Kerim tilavetiyle başlayan konferans, mezunlardan Dr. Rebi Ebu Iyd ed-Dımyati'nin dua etmesinin ardından sona erdi. Ali Özek, 1932'de Muğla'nın Fethiye ilçesinde doğdu. 1941'de Çaltılar İlkokulunu bitiren Özek, dini bilgiler edinmek için gittiği Antalya'nın Kayabaşı köyünde, Ömer Ali Hafız'dan Kur'an-ı Kerim öğrendi ve 1944'te hafız oldu. Özek, daha sonra İzmir'deki Kestanepazarı Kur'an Kursu'nda Salih Tanrıbuyruğu'dan Arapça ve dini ilimler öğrendi; bu arada Karataş Ortaokulunu bitirdi. 1950'de Mısır'a giden Özek, 1951'de Kahire'deki El-Ezher Üniversitesine girdi ve 1955 yılında Usuluddin Fakültesini bitirdi. 1957'de aynı fakültede Kur'an ve hadis ilimIeri bölümünde yüksek lisans yapmasının ardından İzmir'e döndü. Özek, 1962 yılında İstanbul İmam-Hatip Lisesinde öğretmenliğe başladı. Daha sonra 1962-1963 eğitim-öğretim yılında İstanbul Yüksek İslam Enstitüsünde Arap Dili ve Edebiyatı Öğretim Üyesi oldu. İstanbul Üniversitesi Edebiyat Fakültesi Arap-Fars Dilleri ve Edebiyatları Bölümünü 1966'da bitiren Özek, aynı fakültede doktora öğrenimine devam etti. Edebiyat doktoru unvanını 1973'te alan Özek, 1979'da İstanbul Yüksek İslam Enstitüsü Müdürlüğüne getirildi ve 1982'ye kadar bu görevi sürdürdü. Özek, 1986'da doçent, 1991'de profesör olurken Marmara Üniversitesi İlahiyat Fakültesi Tefsir Ana Bilim Dalı'nda tefsir ve belagat dersleri verdi, 1998 yılında emekli oldu. Kazakistan'ın Almatı şehrinde 1994-2002 yıllarında Devlet Dünya Dilleri Üniversitesinde öğretim üyesi olarak çalışan Özek, 17 Nisan 2021'de İstanbul’da vefat etti.", "summary": "Ali Özek'in hayatı ve eserleri üzerine düzenlenen \"İlme Adanmış bir Ömür\" konulu konferansta, Özek'in ilim hayatı, Mısır'daki eğitim yılları ve Türk kökenli ailelerle tanışmaları anlatıldı. Konferansta, Özek'in entelektüel kişiliği ve katkıları vurgulandı, konferansa katılanlar, Özek'in bilimsel mirasını ve kişiliğini takdir ettiklerini belirttiler. Özek'in yaşamı, dini ilimler ve kültür alanındaki katkılarıyla genç nesillere örnek olacak bir hikaye olarak öne çıktı."}
{"text": "Özvar, resmi ziyaret kapsamında geldiği Kuzey Kıbrıs Türk Cumhuriyeti'nde (KKTC) gazetecilere açıklamalarda bulundu. Milli Eğitim Bakanı Nazım Çavuşoğlu’nun daveti üzerine Lefkoşa’da bulunduklarını belirten Özvar, iki ülkenin yükseköğretim alanındaki işbirliğinin değerlendirilmesi ve daha ileriye taşınması doğrultusunda ziyaret gerçekleştirdiklerini söyledi. KKTC üniversitelerinin çok önemli faaliyetlerinin bulunduğunu, YÖK olarak desteklemeyi arzu ettiklerini dile getiren Özvar, yükseköğretim kurumlarının uluslararası tanınırlığı noktasında üniversitelere önemli görevler düştüğünü anlattı. KKTC üniversitelerinin uluslararası tanınırlığı ve saygınlığı için her türlü kurumsal, idari ve mevzuat desteğini verdiklerini vurgulayan Özvar, \"Bildiğiniz üzere KKTC'de üniversitelerin bilhassa uluslararası öğrencilerle ayakta kaldığını söylememiz lazım. Pek çok ülkede KKTC üniversitelerinin vermiş olduğu diplomalar tanınmaktadır. Biz de Yükseköğretim Kurulu olarak bilhassa Türkiye'de yürüttüğümüz kalite süreçlerine buradaki üniversitelerimizin katılımını özellikle teşvik ediyoruz.\" dedi. Ayrıca, Ada'daki üniversitelerin kalite süreçlerinin daha bağımsız mekanizmalara bağlanmasını önemli bulduklarının altını çizen Özvar, üniversitelerin kendi vatandaşları kadar uluslararası öğrenci hareketliliğine de hizmet edebilmesi ve bu hareketlilikten yararlanabilmesinin gerektiğini belirtti. YÖK Başkanı Prof. Dr. Erol Özvar, KKTC'de faaliyet gösteren üniversitelerin önemli bir kısmına ÖSYM tarafından yapılan üniversite sınavları dahilinde kontenjan tanımlandığını, ziyarette bu konunun da ele alındığını dile getirdi. En önemli desteklerden birinin Türkiye'deki yükseköğretim kurumlarına sağladıkları kontenjanlar gibi buradaki üniversitelere de kontenjan tanımlanması olduğunu söyleyen Özvar, şöyle konuştu: \"Böylelikle Türkiye'de bir üniversiteyi tercih etmeyen, yurt dışında okumak isteyen Türk gençlerinin de burada eğitim almasına fırsat vermiş oluyoruz. Bu kontenjanlar konusunu da birlikte değerlendirmiş olduk. Sayın Cumhurbaşkanımızın bizlere vermiş olduğu, ortaya koyduğu vizyon, bilhassa Türkiye ile KKTC arasında yükseköğretim alanında, bilimsel ve teknolojik faaliyetlerde ortaklıkların iyice derinleştirilmesidir. Türkiye'deki yükseköğretim kültürü ile Ada'daki kültürün bağlarını artırmak, bizlerin en önemli hedefleri arasında bulunmaktadır.\" Özvar, YÖK olarak Ada'daki üniversitelerin planlama ve denetiminden sorumlu KKTC Yükseköğretim Planlama, Denetleme, Akreditasyon ve Koordinasyon Kuruluna (YÖDAK) her türlü desteği vermeye devam edeceklerini vurguladı. Türk Devletleri Teşkilatı kapsamında Türk dünyası yükseköğretim alanının inşa edildiğine dikkati çeken Özvar, Türkiye'nin üye ülkelerle bunun en önemli parçası olduğunu vurguladı. Türk Dünyası Üniversiteler Birliği'ne geçen yıl itibarıyla KKTC'den iki üniversitenin kabul edildiğine işaret eden Özvar, \"Türkiye olarak KKTC'deki üniversitelerimizin Türk dünyası yükseköğretim alanı içerisinde de diğer üniversiteler tarafından tanınması yani buradaki üniversitelerimizin oradaki yükseköğretim alanı içerisinde de bilinmesi, akreditasyon koşullarının yerine getirilmesi konusunda destek veriyoruz ve bu sayının da artırılması için inşallah bundan sonra da destek vermeye devam edeceğimizi söylemek isterim.\" diye konuştu. Özvar, KKTC'deki üniversitelerin farklı coğrafyalarda da bilinir hale gelmesi ve uluslararası öğrencilerin daha fazla tercihte bulunmasının hedefleri arasında yer aldığını dile getirerek, şunları kaydetti: \"Ancak bunun için de burada yapılması gereken ev ödevleri var. Bu ev ödevlerinin başında öğrenci memnuniyeti geliyor yani öğrencilerin en başta barınma sorunu, ulaşım sorunları ve yaşam koşulları fevkalade önem arz eden konular. Bu konularda atılacak adımların hiç şüphe yok ki gerek öğrenci sayılarını gerekse öğrencilerin kalitelerini mutlaka artıracağı inancını taşıyorum. Bu noktada gördüğüm ve gözlemlediğim bir gelişmeyi de memnuniyetle ifade etmek isterim ki KKTC'deki üniversite yönetimleri, rektörleri bu konuda Yükseköğretim Kuruluyla hemfikirler. Yükseköğretim Kurulunun ortaya koyduğu vizyonu paylaşıyorlar. Bu, çok önemli çünkü ortak vizyon, ortak gelecek demek. Ortak gelecek, bütün üniversitelerimizin aynı anda kalkınması demek.\" YÖK Başkanı Prof. Dr. Özvar, en önemli gündem maddelerinden birisinin KKTC'deki üniversitelerin dijital dönüşümüne destek vermek olduğunu söyledi. Kurul olarak dijital dönüşüme öncelik verdiklerine dikkati çeken Özvar, şu bilgileri paylaştı: \"Bu amaçla Yükseköğretim Bilgi Sistemi'nin bir benzerini buradaki Milli Eğitim Bakanlığı ve YÖDAK yetkilileriyle birlikte ele alarak KKTC'de inşa edeceğiz. Bunun çalışmalarını Sayın Cumhurbaşkanımızın talimatıyla Cumhurbaşkanı Yardımcımız Cevdet Yılmaz'ın koordinasyonunda yürütüyoruz ve sonuna geldik. YÖKSİS, burada da inşallah kurulmuş olacak ve KKTC, yükseköğretim dijital yönetimini bir üst seviyeye çıkarmış olacak.\" Özvar, gündemde olan güney tarafına göç amacıyla gelip gidiş ile sahte başvuru evrakı şikayetlerinin yeni kurdukları sistemle büyük ölçüde ortadan kaldırıldığını kaydetti. Başvuru kabul evrakında uygulamanın hayata geçmesiyle herhangi bir sahteciliğin söz konusu olamayacağına işaret eden Özvar, \"Kayıt ve kayıt başvuru koşulları tamamen dijitalize edilip güven altına alınmış vaziyettedir. Bu açıdan bugüne kadar başvurular ve sahtelik konusunda bir tane bile şikayet gelmemiştir, gelmemektedir. Bu, çok önemli bir adım oldu. Geçtiğimiz sene yaşanmış bazı sıkıntılar vardı. Aslında bu sıkıntılar da bir milat olmuş oldu.\" diye konuştu.", "summary": "YÖK Başkanı Prof. Dr. Erol Özvar, KKTC'deki üniversitelerle işbirliğini derinleştirmek için resmi bir ziyaret gerçekleştirdi. Ziyaret kapsamında, KKTC üniversitelerinin uluslararası tanınırlığını artırmak, dijital dönüşümü desteklemek ve öğrenci memnuniyetini yükseltmek amacıyla çeşitli projeler ve işbirlikleri üzerinde duruldu. Özvar, ayrıca Türkiye ile KKTC arasında yükseköğretimdeki kalite süreçlerini güçlendirmeyi ve öğrencilere daha iyi eğitim fırsatları sunmayı hedeflediklerini vurguladı."}
{"text": "ÖSYM, sınav takvimine YDS/İngilizce'nin 5 Temmuz'da yapılmasını ekledi. KDK'nin \"dostane çözüm\" kararında yer alan bilgilere göre, ÖSYM tarafından, İngilizce e-YDS'nin 2025 yılında 3 Mayıs ile 23 Ağustos'ta yapılması kararlaştırılarak, sınav takviminin kamuoyuna ilan edildiği hatırlatıldı. Söz konusu sınavlara girecek bir kişi, iki sınav arasında yaklaşık 4 ay süre bulunduğunu, bu sürenin sınava hazırlananlar için uzun olmasının mağduriyet doğurabileceğini, kamu personeli olup sınava gireceklerin yaz döneminde tayin nedeniyle yer değiştirme ihtimalinin bulunduğunu belirterek, KDK'ye başvurdu. Başvuruda, haziranda yapılması planlanan e-YDS'ye İngilizce dilinin de eklenmesi ya da başka bir güne sınav planlanması yapılması talep edildi. Başvuruyu alan KDK, talebin karşılanması adına ÖSYM ile temasa geçti. ÖSYM, talebi olumlu karşılayarak, 5 Temmuz'da sadece İngilizce dilinde YDS yapılması yönünde karar aldı. Sınav, ÖSYM'nin bu yılki sınav takvimine eklendi.", "summary": "ÖSYM, YDS/İngilizce sınavını 5 Temmuz 2025'te yapacağını açıkladı. Bu karar, KDK'nın yaptığı başvuru sonucu, sınav tarihleri arasındaki uzun süreyi dengelemek ve sınav hazırlık sürecinde yaşanan mağduriyetleri önlemek amacıyla alındı."}
{"text": "Anadolu Ajansının \"Global İletişim Ortağı\" olduğu ve bu yıl 4'üncüsü organize edilen kongre, \"Adil ve Etkili Bir İletişim Düzeni Arayışı: Mukavemet, Dekolonizasyon ve Enformasyon Ekosistemi\" temasıyla üniversitenin Göztepe Yerleşkesi'nde gerçekleştirilecek. Açılışı 5 Mayıs'ta yapılacak kongrede, 3 farklı ülke ve 10 farklı üniversitede eğitim gören 27 öğrenci bildiri sunacak. \"Sömürgecilik, Sinema ve Temsil\", \"Sinema, Self Oryantalizm ve Sömürgeci İmge\", \"Dijitalleşme, Aktivizm, Savaş ve Temsil\", \"Sömürgecilik, Avrupamerkezcilik ve Batıdışılaşma\", \"Dijitalleşme, Dezenformasyon ve Veri Sömürgeciliği\" ve \"Dijital İletişim, Manipülasyon ve Yapay Zeka\" başlıklı oturumlarda öğrenciler adil ve etkili bir iletişim düzeninin önündeki sorunları ve önerileri ele alacak. Kongrenin kapanış oturumunda Prof. Dr. Gökhan Çetinsaya, \"Türkiye ve Orta Doğu Tarihini Yeniden Düşünmek\" ve North Carolina Üniversitesi-Chapel Hill'den Prof. Dr. Cemil Aydın \"Sömürgecilik Sonrası Dünyanın Kayıp Geleceği\" konularında sunumlar yapacak. Açıklamada görüşlerine yer verilen Kongre Başkanı ve İletişim Fakültesi Dekanı Prof. Dr. Mehmet Emin Babacan, Batı egemenliğindeki iletişim düzeninin dünyadaki eşitsizlikleri artırdığını belirtti. Özellikle Gazze soykırımı, Ukrayna-Rusya savaşı gibi insanlık dramlarının yaşandığı dönemde adil ve etkili bir iletişim düzenine olan ihtiyacın daha da arttığını vurgulayan Babacan, kongreyle hem bu konuya dikkati çekmek istediklerini hem de geleceğin akademisyenleri olacak öğrencilerin akademik çalışmalarına destek vermeyi amaçladıklarını ifade etti.", "summary": "Anadolu Ajansı'nın global iletişim ortağı olduğu 4. Kongre, \"Adil ve Etkili Bir İletişim Düzeni Arayışı\" temasıyla İstanbul Göztepe Yerleşkesi'nde 5 Mayıs'ta başladı. Kongrede, 3 ülkeden 10 üniversiteden 27 öğrenci, çeşitli iletişim konularında bildiri sunacak. Kapanış oturumunda Prof. Dr. Gökhan Çetinsaya ve Prof. Dr. Cemil Aydın sunum yapacak. Kongre, adil iletişim düzeni oluşturmanın önemini vurguluyor."}
{"text": "Bakanlıktan yapılan açıklamaya göre, MEB'in hayata geçirdiği ve \"Velivizyon\" platformunda yer alan \"Ailem\" dizisi için ikinci sezon hazırlıklarına başlandı. Eğitim Bilişim Ağı, Halk Eğitim Merkezleri Bilişim Ağı, \"velivizyon.meb.gov.tr\", bakanlığın sosyal medya hesapları ile ulusal TV kanallarında ve dijital platformlarda yayınlanan dizinin ikinci sezonunda ele alınacak konular, öğretmenlerin önerileri doğrultusunda şekillenecek. Öğretmenler, görüş ve önerilerini 28 Nisan'a kadar \"birfikrimvar@eba.gov.tr\" adlı elektronik posta adresine gönderebilecek. Öte yandan, diziye ilişkin sosyal medya hesabından paylaşım yapan Milli Eğitim Bakanı Yusuf Tekin, şunları kaydetti: \"Ailem Dizisi'nin ilk sezonunda, ailelerimizin karşılaştığı pek çok ortak soruna birlikte ışık tuttuk. Şimdi sırada 2. sezon var. Bu sezonda hangi temaları işleyelim? Sizi en çok düşündüren, konuşmamız gerektiğine inandığınız konular neler? Aile, hepimizin ortak hikayesi. Gelin, bu hikayeyi birlikte yazalım.\"", "summary": "Milli Eğitim Bakanlığı'nın \"Velivizyon\" platformunda yayınlanan \"Ailem\" dizisinin ikinci sezon hazırlıkları başladı. Öğretmenlerin önerileri doğrultusunda şekillenecek sezonda ele alınacak konular için görüşler 28 Nisan'a kadar alınacak. Bakan Yusuf Tekin, sosyal medya üzerinden izleyicilere hangi temaların işleneceği konusunda önerilerini paylaşmaları çağrısında bulundu."}
{"text": "ÖSYM, Gelir İdaresi Başkanlığı Devlet Gelir Uzman Yardımcılığı Giriş Sınavı'nın (2025-DGUY) yarın, Gelir İdaresi Başkanlığı Gelir Uzman Yardımcılığı Giriş Sınavı (2025-GUY), Diş Hekimliğinde Uzmanlık Eğitimi Giriş Sınavı (2025-DUS 1. Dönem) ve Diş Hekimliği Alanında Yurt Dışı Yükseköğretim Diploma Denkliği İçin Seviye Tespit Sınavı'nın (2025-STS Diş Hekimliği 1. Dönem) ise pazar günü yapılacağını duyurdu. ÖSYM'den yapılan açıklamaya göre, 2025-DGUY ve 2025-GUY sınavları Ankara'da elektronik sınav merkezinde gerçekleştirilecek. Sınavlar için 33 elektronik salon kullanılacak. Cumartesi ve pazar günü saat 13.45'te başlayacak sınavlar kapsamında, adaylar saat 13.30'dan sonra sınav binalarına alınmayacak. Adaylara 60 soru için 90 dakika cevaplama süresi verilecek. DUS 1. Dönem Ankara ve İstanbul'da, 3 sınav merkezinde uygulanacak. STS Diş Hekimliği 1. Dönem ise yalnız Ankara'da yapılacak. Sınavlar için 19 bina ve 424 salon kullanılacak. Pazar saat 10.15'te başlayacak sınavlarda adaylar saat 10.00'dan sonra binalara alınmayacak. STS Diş Hekimliği Sınavı'nda 120 soru için 150 dakika cevaplama süresi olacak. DUS, Temel Bilimler Testi (TBT) ve Klinik Bilimler Testi (KBT) şeklinde yapılacak. Temel Bilimler Testi'nde 40 soru, Klinik Bilimler Testi'nde 80 soru olacak. Toplam 120 soru için 150 dakika cevaplama süresi verilecek. Ek süre verilmesi uygun görülen adaylar, sınavlarda 30 dakika ilave sürelerini kullanabilecek. Açıklamada, değerlendirmelerine yer verilen ÖSYM Başkanı Prof. Dr. Bayram Ali Ersoy, hafta sonu ikisi elektronik, ikisi kağıt tabanlı olarak düzenlenecek dört sınava 12 bin 483 adayın katılacağını belirtti. Ersoy, gaziler ile şehit ve gazilerin eş ve çocukları sınav ücretlerinden muaf tutulacağını anımsatarak, \"Sınavlara 10 engelli aday katılacak. Engelli adaylar için hem elektronik sınav binalarında hem de diğer sınav binalarında gerekli düzenlemeler yapıldı. Sınavlarda emniyet personeli dahil 1517 görevli yer alacak. Tüm adaylara başarılar, görevlilere de kolaylıklar diliyorum.\" ifadelerini kullandı. Kimlik kartını kaybeden, nüfus cüzdanı olmayan veya nüfus cüzdanında kimlik numarası ve fotoğraf bulunmayan adaylar için cumartesi günü saat 11.00-13.30, pazar günü ise 07.00-10.00 ve 11.00-13.30 saatlerinde il ve ilçe nüfus müdürlükleri açık bulundurulacak.", "summary": "ÖSYM, 2025 yılına ait dört önemli sınavı bu hafta sonu düzenleyecek. 2025-DGUY ve 2025-GUY sınavları 1 Mayıs Cumartesi günü elektronik ortamda yapılacak, Diş Hekimliğinde Uzmanlık Eğitimi Giriş Sınavı (2025-DUS) ve Seviye Tespit Sınavı (2025-STS Diş Hekimliği) ise 2 Mayıs Pazar günü gerçekleştirilecek. Sınavlar için 12.483 aday katılım gösterecek. Sınavlar başlamadan 15 dakika önce adayların salona girişleri sonlanacak. Erken girişte kimlik kartı ve nüfus cüzdanı ile ilgili düzenlemeler yapılacak."}
{"text": "ÖSYM'nin internet sitesindeki duyuruya göre, 13 Temmuz'da uygulanacak sınavın başvuruları 20 Mayıs'a kadar sürecek. Sınava, ÖSYM Başvuru Merkezleri aracılığıyla, ÖSYM'nin \" adresinden ya da ÖSYM Aday İşlemleri Mobil uygulamasından başvurulabilecek. Sınava ilişkin ayrıntılı bilgi 2025-MEB-AGS Kılavuzu'nda yer alıyor.", "summary": "ÖSYM, 13 Temmuz'da yapılacak sınavın başvuru sürecini 20 Mayıs'a kadar sürdürecek. Adaylar, başvurularını ÖSYM Başvuru Merkezleri, ÖSYM'nin internet sitesi veya Aday İşlemleri Mobil uygulaması üzerinden yapabilecekler. Sınavla ilgili ayrıntılı bilgilere 2025-MEB-AGS Kılavuzu'ndan ulaşılabilir."}
{"text": "Yükseköğretim Kurulundan (YÖK) yapılan açıklamaya göre Erol Özvar, Yükseköğretim Kurulu'nda düzenlenen 261. Üniversitelerarası Kurul Toplantısı'nın açılışında konuştu. Türkiye'nin farklı illerinde gerçekleştirilen \"2030'a Doğru Türk Yükseköğretim Vizyonu Bölgesel Toplantıları\"nın çok verimli geçtiğini belirten Özvar, toplantıların kalıcı netice vermesi adına rapor hazırlanması kararını aldıklarını ve raporla oluşturulan eylem planını gelecek ay üniversitelerle paylaşacaklarını bildirdi. Temel hedeflerinin üniversitelerin rekabet gücünü artırmak, sürdürülebilir yükseköğretim sistemi inşa etmek, üniversitelerin ulusal ve uluslararası itibarını güçlendirmek adına atılması gereken somut adımları içeren stratejik çerçeve oluşturmak olduğunu vurgulayan Özvar, yapay zeka temelli program açan üniversite sayısını 80'e çıkaracaklarını, bunlar arasında vakıf üniversitesinin de yer alacağını ifade etti. Siber güvenlikle ilgili ön lisans ve lisans programlarının sayısını artıracaklarını, üniversitelerde dijitalleşme ve bilişim teknolojileri odaklı anlayışla sağlık eğitimi alanında da dönüşüm gerçekleştirmeyi hedeflediklerini aktaran Özvar, \"Bu konudaki çalışmalarımızı koordine etmek adına çalışma grubu oluşturduk. Yeni ön lisans programlarını belirledik ve bunları bu yıl açılmak üzere üniversitelerimize teklif edeceğiz. Lisans programları üzerinde bir süre daha çalışacağız ve önümüzdeki süreçte bunlarla ilgili de gerekli adımları atacağız.\" açıklamasını yaptı. Tarımın, yapay zeka, hassas tarım uygulamaları, nesnelerin internet tabanlı izleme sistemleri ve büyük veri analitiği gibi teknolojilerin hızla entegre edilmesi gereken sektörlerin başında geldiğini bildiren Özvar, tarımda dijital teknolojilere dayalı lisans ve ön lisans programlarının oluşturulmasını, mevcut programların revize edilmesini ve sektörle işbirliklerinin derinleştirilmesini teşvik ederek, Türkiye'nin tarımsal üretim kapasitesini ve küresel rekabet gücünü artırmayı hedeflediklerini kaydetti. Özvar, \"Ülkemizin yeşil ekonomi yolunda ihtiyaç duyacağı uzmanları yetiştirmek üzere üniversitelerimizde ilgili alanlarda ön lisans, lisans ve lisansüstü programların açılmasını planlıyoruz. Mevcut üniversite programlarımızın müfredatlarına yeşil dönüşüm perspektifini entegre etmesini bekliyoruz.\" çağrısında bulundu. Nisan itibarıyla istihdamına onay verilen araştırmacı sayısının Ek 34 kapsamında 313, Ek 46 kapsamında ise 166'ya ulaştığı bilgisini veren Özvar, doktora programı açmak üzere başvuran üniversitelere akredite program sahibi olma şartı getirdiklerini, benzer şekilde fakülte, yüksekokul, enstitü, araştırma ve uygulama merkezi gibi akademik birimler kurmak için de akreditasyon şartı arayacaklarını ve 2027'ye kadar üniversitelerin tamamının akreditasyon süreçlerini tamamlamasını beklediklerini bildirdi. Özvar, mezuniyet belgesinde Türkiye Yeterlilikler Çerçevesi (TYÇ) logosunun bulunmasının yükseköğretim mezunlarına uluslararası alanda bazı avantajlar getirdiğini belirterek, bu logoya sahip programlardan mezun olanların diplomalarının yurt dışında daha hızlı tanındığını ve istihdam imkanlarının arttığını ifade etti. Toplantıya katılan rektörlere seslenen Özvar, \"Bilim İletişim Ofislerine katkı vermenizi bekliyoruz. Bazı üniversitelerimiz çok güzel faaliyetlerine geçti. Onların haberlerini yakından takip ediyorum. Ve yine Bilim Kafe uygulaması çok kıymetli. Onu da üniversitelerimizin hayata geçirmesini bekliyoruz.\" ifadelerini kullandı. Geçen yıl 19 Mayıs'ta duyurulan Spor Dostu Kampüs Projesi'nin başvurularının bu yıl şubat ayı içerisinde alındığını hatırlatan Özvar, şunları kaydetti: \"Projenin ilk yılında başvuru yapan 83 üniversiteden 66'sının başvurusu olumlu değerlendirilerek ön değerlendirmeyi geçmiştir. Yapılan ön değerlendirmede 66 üniversitenin 77 kampüsünün başvurusu olumlu değerlendirilerek panelist sürecine geçmiştir. Spor Bilimleri ve Beslenme-Diyetetik bölümlerinden 57 alan uzmanı akademisyenden oluşan panel değerlendirme süreci mayıs ayının ilk haftasında tamamlanmış olacaktır. Sürecin tamamlanmasının ardından değerlendirme sonuçları, 19 Mayıs Atatürk'ü Anma, Gençlik ve Spor Bayramı haftasında kamuoyuyla paylaşılacaktır.\"", "summary": "Yükseköğretim Kurulu Başkanı Erol Özvar, üniversitelerle yapay zeka, siber güvenlik, dijitalleşme ve yeşil ekonomi gibi alanlarda eğitim programlarını artırma hedefini duyurdu. Ayrıca, üniversitelerin akreditasyon süreçlerini tamamlamasını ve Spor Dostu Kampüs Projesi'nde başvuruları değerlendirmeyi planladıklarını açıkladı."}
{"text": "Yükseköğretim Kurulu (YÖK) Başkanı Prof. Dr. Erol Özvar, resmi ziyaretlerde bulunmak üzere geldiği Kuzey Kıbrıs Türk Cumhuriyeti'nde (KKTC) Milli Eğitim Bakanı Nazım Çavuşoğlu ile baş başa görüşme gerçekleştirdi. Görüşmenin ardından Özvar ve Çavuşoğlu, Bakanlık'ta düzenlenen \"Genişletilmiş Üniversiteler Toplantısı\"na katıldı. Özvar, burada yaptığı konuşmada, KKTC'yi ziyaret etmekten duyduğunu memnuniyeti dile getirdi. İstanbul'da dün meydana gelen depremlerde herhangi bir can kaybının yaşanmamasının sevindirici olduğunu belirten Özvar, depremden etkilenenlere geçmiş olsun dileklerini iletti. Dünya genelinde 250 milyon öğrencinin yükseköğretime devam ettiğini, bu sayının 2040'ta 600 milyona ulaşacağının tahmin edildiğini aktaran Özvar, 1975'te ülke dışında eğitim gören öğrenci sayısının yaklaşık 800 binden 10 kat artarak 2025'te 8 milyon ulaştığını bildirdi. Yükseköğretimin kitleselleşmesi ve küreselleşmesiyle beraber bu sektörde yaşanan zorluklar ve sınamalar toplumun sınırlı bir kesimini etkilemekten çıkıp tüm dünyaya yayıldığını, hatta daha geniş coğrafyaları tesir edecek mahiyet kazanmaya başladığını dile getiren Özvar, bu nedenle yükseköğretimin yakın gelecekte alabileceği şekilleri bugünden ele almanın büyük ehemmiyet arz ettiğini söyledi. Özvar, hızla gelişen teknoloji, iklim ve çevre sorunları, toplumsal ihtiyaçların değişimi ve ekonomik dönüşüm ile bunlara bağlı olarak yeni becerilere veya yetkinliklere yönelik beklentilerin bütün dünyada eğitim anlayışını yeniden şekillendirdiğini kaydetti. İlerleyen yıllarda yükseköğretimde önemli fırsatların ciddi sınamaları da beraberinde getiren dönüştürücü bir sürecin de habercisi olacağının altını çizen Özvar, iklim değişikliği ve artan çevre sorunları, demografik yapı ve bunun üniversiteye erişim talebi üzerinde meydana getireceği etkiler, yükseköğretime ulaşmanın ekonomik maliyetlerinin gittikçe yükselmeye başlaması, koronavirüs salgınıyla eğitim teknolojilerinin üniversitelerin daimi gündem maddelerinden biri haline gelmesi, yaşanan küresel rekabetler ve kalite güvence sistemlerinin bunların başında geldiğini anlattı. Erol Özvar, iki ülke arasındaki dijital dönüşüm konusundaki işbirliğin önemli noktalardan biri olduğunu bildirdi. \"Verisine sahip çıkamayan, üniversitesine sahip çıkamaz.\" değerlendirmesinde bulunan Özvar, bu kapsamda Yükseköğretim Bilgi Sistemi (YÖKSİS) ile KKTC'deki Yükseköğretim Kayıt Sistemi'nin (YÖKAS) iyi bir noktaya ulaştığını ve veri yönetimi alanındaki altyapıyı YÖDAK ile de paylaşmaya devam edeceklerini söyledi. Verilerin toplanmasının önemine değinen Özvar, şöyle konuştu: \"YÖKSİS üzerinden yapmış olduğumuz işbirliğinin çok önemli ve çok müspet sonuçlarının ortaya çıkmaya başladığını bilhassa vurgulamak isterim. Veri mevcut oldukça, veri toplandıkça, veri elverişli hale getirildikçe yönetim de daha etkin ve verimli hale geliyor. Biz bu alanda, bilişim alanında yapmış olduğumuz işbirliklerini daha da yukarıya çıkartacağız ama istediğimiz arzu ettiğimiz Kuzey Kıbrıs Türk Cumhuriyeti'nin ilgili makamlarının bu konuya bugüne kadar verdiği desteklerini daha da artırarak vermelerini kendilerinden bekliyoruz.\" YÖK tarafından geçen eğitim öğretim yılında Türkiye'de öğrenim görecek uluslararası öğrencilerin iş ve işlemlerinin hızlı ve güvenli şekilde sonuçlandırılması amacıyla üniversitelerce verilecek kabul mektuplarıyla ilgili sürecin dijital ortamdan yürütülmesini sağlayacak uygulamanın hayata geçirildiğini anımsatan Özvar, 2023-2024 eğitim öğretim yılında üniversitelere başvuran uluslararası öğrenci adaylarına 160 bin kabul mektubu verildiğini, 99 bin 541 uluslararası öğrencinin kaydının yapıldığını anlattı. Bu sistemin 3 Mayıs 2024'te KKTC'de de uygulamaya konulduğunu belirten Özvar, \"Kuzey Kıbrıs Türk Cumhuriyeti üniversiteleri tarafından bu sistem üzerinden kabul mektupları verilmiştir. Öğrenci adayları, bu kabul mektupları ile Türkiye Cumhuriyeti büyükelçiliklerine başvurarak transit vizesi almak suretiyle yavru vatana git-gelmektedirler. Bu sistem sayesinde Türkiye ve Kuzey Kıbrıs Türk Cumhuriyeti'ne yönelik oluşturulmaya çalışılan dayanışmamıza zarar verebilecek maksatlı algıların da böylelikle önüne geçilmiştir. Sahteliğe dayanan kabul mektupları büyük ölçüde bu sistemin uygulamaya girmesiyle ortadan kalkmış bulunmaktadır.\" diye konuştu. YÖK Başkanı Özvar, üniversitelerin uluslararası saygınlığını, tanınırlığını ve görünürlüğünün artırılmasının en önemli gündem maddelerinden biri olduğuna işaret ederek, \"Kalite düzeyi yükselen KKTC üniversitelerinin başarılarının da Kuzey Kıbrıs Türk Cumhuriyeti'nin küresel ölçekte daha fazla tanınması için eşsiz bir potansiyel ve güç taşıdığını düşünüyorum.\" değerlendirmesini yaptı. Geçen yıl Azerbaycan'da düzenlenen Türk Devletleri Teşkilatı Yüksek Öğretim Bakanları Toplantısı'nda, YÖK'ün girişimleri ve Kuzey Kıbrıs Türk Cumhuriyeti Milli Eğitim Bakanlığı'nın gayretleriyle ilk defa KKTC'den iki üniversitenin Türk Üniversiteler Birliği'ne üyeliğinin onaylandığını anımsatan Özvar, KKTC üniversitelerinin uluslararası alanda Türkiye'deki üniversitelerle birlikte yan yana daha fazla görünür olmasının çok önemli konulardan biri olduğunun altını çizdi. Özvar, şunları kaydetti: \"Maarif Vakfı ile Yükseköğretim Kurulu arasında yapılan ortak çalışmalar ile yurt dışında hazırlanan ve tertip edilen fuarlara mutlaka Kuzey Kıbrıs Türk Cumhuriyeti üniversitemizden de katılımın sağlanması konusunda gerekli çalışmaların yapılmasını bekliyoruz. Ne kadar fazla uluslararası etkinliğe buradaki üniversitelerimiz katılırsa o ölçüde hiç şüphe yok ki uluslararası görünürlük ve buna bağlı olarak bilinirlik de artmış olacaktır. Bu vesileyle ifade etmem gerekir ki uluslararası görünürlük ve repütasyon nasıl ki Türkiye Cumhuriyeti'nde faaliyet gösteren 208 üniversitenin temel önceliği ise biz de gerek Bakanımızdan gerek YÖDAK Başkanımızdan aldığımız bilgilere göre de Kuzey Kıbrıs Türk Cumhuriyeti üniversitelerinin de temel misyonu ve hedefi bu olmalıdır. Bunun da olduğunu gördüğümüzde fevkalade memnunuz.\" Üniversitelerin öğretim elemanlarının ve yardımcılarının, akademik üretkenliklerinin, kapasitelerinin yükselmesi gerektiğini dile getiren Özvar, sözlerini şöyle sürdürdü: \"Uluslararası bilimsel doküman üretiminde eğer bir rekabet üretemezsek ne uluslararası görünürlük ne de repütasyon konusunda arzu ettiğimiz hedeflere varamayız. Bu açıdan üniversitelerimizde faaliyet gösteren öğretim elemanlarının bilhassa gerek yayın kapasitesi ve gerekse yayın kalitesine öncelik vermesi, üniversitelerimizin hocalarımızı ve akademisyenlerimizi bu bakımdan desteklemesi en önemli öncelikler arasında yer almalıdır diye düşünüyorum. Bu süreçte Türkiye'deki üniversitelerimiz ile Kuzey Kıbrıs Türk Cumhuriyeti'ndeki üniversitelerimiz arasındaki yakın dayanışma ve istişarelerin sürdürülmesinin önemine de dikkat çekmek isterim.\" Özvar, KKTC'deki yükseköğretim sisteminin kalite odaklı büyümesi için gereken desteği verdiklerini söyledi. Türkiye'deki yüksek öğretim kalite güvence sistemine ilişkin tecrübelerin KKTC Yükseköğretim Planlama, Denetleme, Akreditasyon ve Koordinasyon Kurulu (YÖDAK) başta olmak üzere ülkenin ilgili idarecileri ve otoriteleriyle paylaşıldığını aktaran Özvar, bu konuda işbirliklerin giderek artacağını vurguladı. Bu kapsamda başta Cumhurbaşkanı Recep Tayyip Erdoğan ve Cumhurbaşkanı Yardımcısı Cevdet Yılmaz'ın yönlendirmeleriyle birlikte dijitalleşme konusunda çok önemli adımlar attıklarının altını çizen Özvar, \"Bilhassa üniversitelerin dijital dönüşümü konusunda ve üniversitelerimizin uyumu konusunda çok ciddi işbirlikleri yapmaya başladık. Bu konuda Sayın Bakanımız Nazım Bey'e ve YÖDAK Başkanımız Aykut Bey'e teşekkür ediyorum. Onların da destekleriyle yükseköğretim alanında yüksek dijital seviye ve birikimini şu an itibarıyla Kuzey Kıbrıs Türk Cumhuriyeti'nin bakanlarıyla ve üniversitelerimizle paylaşıyoruz.\" diye konuştu. YÖK Başkanı Özvar, KKTC'deki üniversitelerin önemli bir kısmının Türkiye'de YKS kılavuzuna girdiğini belirtti. Bugüne kadar kılavuzda verilen kontenjan desteğini bundan sonra da sürdüreceklerini bildiren Özvar, \"YKS kılavuzunda daha fazla kontenjan veya daha fazla bölümün yer alması, hiç şüphe yok ki Milli Eğitim Bakanlığı ve YÖDAK'ın kalite süreçlerinden, değerlendirmelerinden olumlu geçmiş üniversitelere daha fazla bu konuda destek vereceğimizi bilmenizi isterim.\" dedi. KKTC'deki üniversitelerin kalite süreçlerinin güvence altına alınması, topluma hizmet ve akademik üretkenlik konusunda kalitenin öncelenmesinin büyük ölçüde öğrenci memnuniyetine dayalı olarak yapılması temel önceliklerden biri olması gerektiğine dikkati çeken Özvar, konuşmasına şöyle devam etti: \"Geçtiğimiz yıl 'Öğrenci Deneyim Anketi'ni Türkiye'de gerçekleştirdik. 260 binin üzerinde öğrencinin değerli katıldığı bir ankette biz üniversitelerimize, Türkiye'deki üniversitelere öğrencilerin ne ölçüde memnuniyet sergilediklerine dair çok fevkalade önemli veriler topladık. Aynısını Kuzey Kıbrıs Türk Cumhuriyeti'nin çok kıymetli Milli Eğitim Bakanı ve YÖDAK Başkanımızla bir protokolle anlaşabilirsek onlar da kabul edecek olursa biz bu anket sistemini onlarla da paylaşmayı arzu ediyoruz. Yine benzer bu çalışmayı öğrenci memnuniyetine yönelik geniş kapsamlı bu dijital anket çalışmasını belki bu burada da yapma mümkün olabilir. Böylelikle öğrenci memnuniyetini esasa alan bir yönetim anlayışını ortaya koyabiliriz. Öğrenci beklentilerini, yönelimini dikkate alan üniversite yönetimleri hata yapmaz.\" Özvar, Cumhurbaşkanı Erdoğan'ın verdiği talimat ile iki ülke arasındaki üniversitelerin ve yükseköğretim sistemlerinin birbirleriyle daha yakın etkileşim içerisinde olması, işbirliklerin artması ve ilişkilerin ilerlemesi hususunda çalışmalarının devam edeceğini ifade etti. YÖK Başkanı Özvar, temasları kapsamında Lefkoşa'da Yükseköğretim Planlama, Denetleme, Akreditasyon ve Koordinasyon Kurulu (YÖDAK) Başkanı Prof. Dr. Aykut Hocanın ile kurulda bir araya geldi. Burada konuşan Özvar, iki ülke arasında yükseköğretim alanına ilişkin önemli toplantılar gerçekleştirdiklerini ve üniversiteler arasındaki işbirliğini mevcut durumdan daha da yukarıya çıkarma konusunda ortak irade sergilediklerini belirtti. İşbirliği konusunda KKTC Cumhurbaşkanı Ersin Tatar, KKTC Başbakanı Ünal Üstel, KKTC Milli Eğitim Bakanı Nazım Çavuşoğlu ile önemli mesafeler kaydettiklerini vurgulayan Özvar, Cumhurbaşkanı Recep Tayyip Erdoğan'ın çizdiği rotanın da bu yönde olduğunu söyledi. Üniversitelerdeki programları genişletme noktasında çalışmalarını artıracaklarını dile getiren Özvar, \"Bunun yanı sıra önemli konulardan bir tanesi bilhassa iki ülke üniversite öğretim elemanları arasında akademik işbirliğinin daha da artırılması gerçekten önem arz ediyor. Zira KKTC üniversitelerinin akademik üretkenliğinin artması bu üniversitelerimizin uluslararası bilinirliği açısından çok ciddi katkılar meydana getirecektir. Bu açıdan da inşallah Yükseköğretim Kurulunun kapasitesini buradaki üniversitelerimizin istifadesine muhtelif vesilelerle açacağız.\" dedi. YÖDAK'a her türlü destek vereceklerini aktaran Özvar, KKTC üniversitelerinin gelecek dönemde ortak girişimlerle adından daha fazla söz ettireceğine inandığını ifade etti. YÖDAK Başkanı Hocanın da YÖDAK'ın güçlendirilmesi ve kalite odaklı çalışmalarını YÖK'ün çok güçlü şekilde desteklediğini söyledi. Bugün gerçekleştirilen toplantılarda işbirliğin artırılmasına yönelik konularla ilgili görüşlerin ortaya konulduğunu anlatan Hocanın, şunları kaydetti: \"YÖDAK olarak YÖKSİS sisteminin devreye konulmasından kalite süreçleriyle ilgili olarak gereğini yapmaya hazırız. Sizin desteğinizle yükseköğrenim alanının kalitesini artırmaya ve irademizi de ortaya koymaya hazırız. Dolayısıyla bu çalışmalarımızda sizi yanımızda hissediyoruz ve bundan da onur ve gurur duyuyoruz.\" Ziyarette YÖK ve YÖDAK heyetleri de yer aldı.", "summary": "YÖK Başkanı Erol Özvar, Kuzey Kıbrıs Türk Cumhuriyeti'ni ziyaret ederek, KKTC Milli Eğitim Bakanı Nazım Çavuşoğlu ile yükseköğretim konularında görüşmeler yaptı. Özvar, dijital dönüşüm, üniversiteler arası işbirliği ve KKTC üniversitelerinin uluslararası tanınırlığının artırılması gibi alanlarda işbirliği yapılacağını vurguladı."}
{"text": "Memur-Sen ve Eğitim-Bir-Sen Genel Başkanı Ali Yalçın, AA muhabirinin eğitim gündemine ilişkin sorularını yanıtladı. Proje okullarındaki öğretmenlerin yer değişikliği ve atama sürecine ilişkin Yalçın, okullarda öğretmen değişiminin belli kriter, kural, yönetmelik ile yönerge çerçevesinde yapılmasının temel arzu ve beklentileri olduğunu dile getirdi. Milli Eğitim Bakanlığının atama yetkisine sahip olduğunu ve buna göre bir sistematik içerisinde tercihte bulunarak süreç yönetimi yaptığını ifade eden Yalçın, \"Burada görev yeri değişen öğretmenlerimiz oldu. 'Bu bizim üyemiz, başkasının üyesi, üye değil', işin bu kısmında değiliz. Bu bir tasarruf sürecidir ve hukuka açıktır, yargı yolu açıktır. Bu nedenle mağdur olduğunu düşünen, yer değişikliğinden rahatsız olan üyelerimizle ilgili bir yargı süreci yürütüyoruz.\" diye konuştu. Ali Yalçın, son günlerde lise öğrencileri üzerinden organize edilmeye çalışılan bazı girişimlere de dikkati çekerek, \"Provokatif ve manipülatif hareketler ile öğrencileri sokağa çekmeye yönelik atraksiyonlar son derece yakışıksız. Bu ne eğitimci duyarlılığına ne kamu ahlakına yakışır. Bunu sağlıksız bir yaklaşım ve girişim olarak görüyoruz. Bu son derece tehlikeli. Siyasiler de sivil toplum kuruluşları da sendikal ve örgütlü yapılar da bu konuda çok duyarlı davranmak zorundalar.\" diye konuştu. Lise öğrencilerinin hukuk karşısında üniversite öğrencileri gibi değerlendirilmeyen bir kitle olduğunu hatırlatan Yalçın, \"Bu açıdan burada ortaya konulan refleks ve öğrencilerin manipüle edilmesine yönelik girişimler, aslında uzun vadede çok büyük sıkıntıyı beraberinde getirebilecek bir durumdur. Buna tevessül edilmemeli, buna tevessül edenler bir an önce bu konuda normale dönmeliler.\" dedi. Yalçın, sendikaların ve örgütlü yapıların üyeleriyle ilgili kitlesel eylem yapabileceğini, tepkisini koyabileceğini, hukuki süreç başlatabileceğini belirterek, \"Biz de bu konuda hukuk büromuzla aynı durumdaki üyelerimize ilişkin toplantılar yapıyor ve yargı süreçleri için hazırlıklarımızı yürütüyoruz ama öğrencileri buna alet ederek, okulları provoke ederek, okul iklimine zarar vererek, lise çağındaki çocukları politize ederek bunu yapmıyoruz. Bunu çok sağlıksız buluyoruz. Onun için bu yaklaşımı gelecek açısından da ülke açısından da sorumlu bir yaklaşım olarak değil, sorunlu bir yaklaşım olarak görüyorum.\" değerlendirmesinde bulundu. Genel Başkan Yalçın, Cumhurbaşkanı Recep Tayyip Erdoğan'ın, Kabine Toplantısı'nın ardından 10 bini Milli Eğitim Akademisine olmak üzere toplam 25 bin yeni öğretmen ataması sürecinin başlatıldığı yönündeki açıklamasını da değerlendirdi. Yalçın, ekonomik anlamda disiplin süreçlerinin yürütüldüğü bir zeminde 25 bin atama sayısını önemli bulduğunu ama açıklanan rakamı talebin karşılanması hususunda yeterli bulmadığını ifade etti. Bu konuda temel kriterin sistem içerisindeki ücretli öğretmen sayısı ve norm açığı olduğuna dikkati çeken Yalçın, konunun bu ölçekte dikkate alınması gerektiğini söyledi. 25 bin öğretmen atamasına ilişkin alınan kararı kıymetli bir adım olarak gördüğünü aktaran Yalçın, şunları kaydetti: \"Sayın Cumhurbaşkanımıza bu konuda beklentiyi görerek önemli adım attıkları için teşekkür ediyorum. Milli Eğitim Bakanına da bu konudaki gayretleri için özellikle memnuniyetimizi ifade ediyorum ama devamını getirme konusunda da buradan beklentimizi bu vesileyle bir kez daha ifade etmek isterim. Sayın Cumhurbaşkanımızın eğitimle ilgili bundan önceki süreçlerde de özellikle önceleyen yaklaşımını takdir ettiğimizi bu vesileyle belirtiyorum.\" Yalçın, öğretmen ataması için şartların zorlanması, dönem sonunda emekli olacak öğretmen kitlesinden sonra yeni adımlar atılması gerektiğini belirterek, bu beklentinin dikkate alınmasını istediklerini sözlerine ekledi.", "summary": "Memur-Sen Genel Başkanı Ali Yalçın, öğretmenlerin yer değişikliği sürecinin belirli kurallar çerçevesinde yapılmasını talep ettiklerini ve mağdur olanlar için yargı süreci başlattıklarını belirtti. Ayrıca, lise öğrencilerinin manipüle edilerek sokağa çekilmesini tehlikeli bir yaklaşım olarak gördüklerini ifade etti. Yalçın, Cumhurbaşkanı Erdoğan'ın 25 bin öğretmen ataması kararını önemli bulsa da, talebin karşılanması için daha fazla atama yapılmasını beklediklerini söyledi."}
{"text": "ÖSYM'den yapılan açıklamaya göre, yarın Ankara, İstanbul, İzmir ve Adana'da 46 e-Sınav salonunda İngilizce olarak uygulanacak sınav, saat 13.45'te başlayacak. Saat 13.30'dan sonra adaylar, sınav binalarına alınmayacak. Adaylara 80 sorudan oluşan test için 180 dakika cevaplama süresi verilecek. Ek süre verilmesi uygun bulunan engelli adaylar, 30 dakika ilave süre kullanabilecek. Sınav günü kimlik kartını kaybeden, kimlik kartı bulunmayan veya kimlik kartında kimlik numarası ve fotoğrafı olmayan adaylar için il ve ilçe nüfus müdürlükleri açık tutulacak. Açıklamada görüşlerine yer verilen ÖSYM Başkanı Prof. Dr. Bayram Ali Ersoy, sınavla ilgili şu ifadeleri kullandı: \"Sınava 5 bin 267 aday başvurdu. Sınavda emniyet personeli dahil 319 kişi görev yapacak. Yıl içerisinde düzenli olarak yapılan Elektronik Yabancı Dil Sınavları, dil yeterliliğini ölçen önemli sınav uygulamaları olmayı sürdürüyor. Cumartesi düzenlenecek sınavla bu yıl dördüncü kez İngilizce olarak e-YDS gerçekleştirmiş olacağız. Adaylara başarılar, görevlilere kolaylıklar dilerim.\"", "summary": "ÖSYM, yarın Ankara, İstanbul, İzmir ve Adana'da 46 e-Sınav salonunda İngilizce olarak uygulanacak e-YDS sınavının saat 13.45'te başlayacağını açıkladı. Adaylara 80 soruyu 180 dakika içinde cevaplama süresi verilecek, engelli adaylara ise 30 dakika ek süre tanınacak. Sınav günü kimlik kartı sorunları yaşayanlar için nüfus müdürlükleri açık olacak."}
{"text": "ÖSYM'nin internet sitesinde yer alan duyuruya göre, 13 Nisan'da uygulanan 2025-ALES/1'in değerlendirme işlemleri tamamlandı. Adaylar, sınav sonuçlarına, ÖSYM'nin \" adresinden, vatandaşlık numaraları ve aday şifreleriyle erişebilecek.", "summary": "ÖSYM, 13 Nisan'da gerçekleştirilen 2025-ALES/1 sınavının değerlendirme işlemlerinin tamamlandığını duyurdu. Adaylar, sınav sonuçlarına ÖSYM'nin internet sitesinden vatandaşlık numaraları ve aday şifreleriyle ulaşabilecek."}
{"text": "Açılışa, Türkiye'nin Bakü Büyükelçisi Prof. Dr. Birol Akgün, Ankara Üniversitesi Rektörü Prof. Dr. Necdet Ünüvar, Azerbaycan Diller Üniversitesi Rektörü Prof. Dr. Kamal Abdulla, akademisyenler ve öğretim görevlileri katıldı. Büyükelçi Akgün etkinlikte yaptığı konuşmada, Ulu Önder Mustafa Kemal Atatürk ile Azerbaycan'ın Ulusal Lideri Haydar Aliyev'in bilim, irfan ve kültür odaklı bir vizyon çizdiğini, bilim, irfan ve kültürde başarılı olamayanların savaşta elde edeceği başarıların kısıtlı olacağını söyledi. Akgün, Türkiye ile Azerbaycan arasındakiler başta olmak üzere Türk devletlerinin bilimsel ilişkilerinin geliştirilmesi gerektiğini vurguladı. Türkçenin dünyada yaygınlaştırılmasında TÖMER'in önemli bir rol oynadığını söyleyen Akgün, Ankara Üniversitesi ile Azerbaycan Diller Üniversitesi arasındaki işbirliklerini memnuniyetle karşıladığını ifade etti. Ankara Üniversitesi Rektörü Prof. Dr. Ünüvar, açılan irtibat bürosuyla Türkiye ve Azerbaycan arasında yeni köprü inşa ettiklerini söyledi. Ünüvar, dilin toplumların birbiriyle iletişiminde değerli bir unsur olduğunu vurgulayan Ünüvar, \"Bu unsurla Türkiye ile Azerbaycan arasındaki çok derin ve tarihi birlikteliği bir kez daha güçlendirmiş olacağız.\" dedi. Azerbaycan'ın kendisi için özel bir yere sahip olduğunu söyleyen Ünüvar, \"Azerbaycan'la Türkiye arasındaki ilişkilere kendimizi tutsak etmemiz lazım. Cumhurbaşkanlarımız ve halklarımız arasındaki ilişkiler her şeyin ötesinde. Eğitim ordumuzun da liderlerimiz ve halklarımızın birbirine olan muhabbetini değerli işlerle güçlendirmemiz lazım. İşte TÖMER'in ofisini açarak bunu güçlendiriyoruz.\" diye konuştu. Azerbaycan Diller Üniversitesi Rektörü Prof. Dr. Abdulla da TÖMER'in irtibat bürosunun açılması ile yönettiği üniversite ile Ankara Üniversitesi arasındaki ilişkilerin daha da gelişeceğini belirtti. Abdulla, Türkiye ve Azerbaycan'ın eğitim kurumları arasındaki işbirliklerinin önemine değinerek \"Birbirimizi daha yakından tanımalıyız. Yakınlığımız mutlu geleceğimizi belirleyecektir. Bizim ailemiz Türk dünyasıdır. Biz bu dünyada kendi kardeşlerimizle el ele ilerleyeceğiz.\" ifadelerini kullandı. Etkinlikte ayrıca Ünüvar ve Abdulla, Ankara Üniversitesi ile Azerbaycan Diller Üniversitesi arasında işbirliği protokolüne imza attı. Ayrıca, Bakü'de, Ankara Üniversitesi Sağlık Turizmi Azerbaycan İrtibat Bürosu açıldı. Açılışa, Ankara Üniversitesi Rektörü Prof. Dr. Ünüvar, Azerbaycan Teknik Üniversitesi Rektörü Prof. Dr. Vilayet Veliyev, milletvekilleri ve sağlık sektörü yöneticileri katıldı.​​​​​​​", "summary": "Ankara Üniversitesi ile Azerbaycan Diller Üniversitesi arasındaki işbirliğini güçlendiren TÖMER irtibat bürosunun açılışına Türkiye'nin Bakü Büyükelçisi Prof. Dr. Birol Akgün, Ankara Üniversitesi Rektörü Prof. Dr. Necdet Ünüvar ve Azerbaycan Diller Üniversitesi Rektörü Prof. Dr. Kamal Abdulla katıldı. Akgün, Türkiye ile Azerbaycan arasındaki bilimsel ilişkilerin geliştirilmesi gerektiğini vurgularken, Ünüvar ve Abdulla da eğitim alanındaki işbirliklerinin önemine değindi. Etkinlikte, iki üniversite arasında işbirliği protokolü imzalandı ve Ankara Üniversitesi Sağlık Turizmi Azerbaycan İrtibat Bürosu açıldı."}
{"text": "Milli Eğitim Bakanlığından yapılan açıklamaya göre, sözleşmeli öğretmenliğe atanmak üzere ilan edilen alanlardaki kadrolara başvuran ve başvuruları onaylanan adaylardan, her alan için KPSS puan üstünlüğüne göre belirlenen kontenjan sayısının 3 katı aday sözlü sınava alınacak. Bakanlık, 15 bin sözleşmeli öğretmen alımı için başvuru sürecini 21 Nisan ile 5 Mayıs tarihleri arasında tamamlamıştı. Bu kapsamda sözlü sınava girmeye hak kazanan adayların sınav yeri ve tarihi daha sonra duyurulacak. Tercih başvurusu ile atama ve göreve başlamaya ilişkin açıklamalar ise sözlü sınavların tamamlanmasıyla, sonuçların ilanından sonra gerçekleştirilecek. Milli Eğitim Bakanı Yusuf Tekin, sosyal medya hesabından yaptığı paylaşımda şunları kaydetti: \"15 bin sözleşmeli öğretmen atamamız kapsamında, KPSS puan üstünlüğüne göre sözlü sınava katılmaya hak kazanan öğretmen adaylarımızın listesi yayımlandı. Bu kutsal mesleğe adım atmaya hazırlanan tüm adaylarımızın heyecanını yürekten paylaşıyor, her birine başarılar diliyorum. Sözlü sınavlara ilişkin yer ve tarih bilgileri en kısa sürede duyurulacak, tercih ve atama süreci ise sınavların tamamlanmasının ardından ilan edilecektir. Maarif ailemizi daha da güçlendirecek olan yeni yol arkadaşlarımızla buluşmayı sabırsızlıkla bekliyoruz.\"", "summary": "Milli Eğitim Bakanlığı, 15 bin sözleşmeli öğretmen alımı için başvuru sürecini tamamladı. KPSS puan üstünlüğüne göre belirlenen kontenjanın 3 katı aday sözlü sınava girmeye hak kazandı. Sınav yer ve tarihleri daha sonra duyurulacak, tercih ve atama süreci ise sınav sonuçlarının ardından açıklanacak. Bakan Yusuf Tekin, adaylara başarılar diledi."}
{"text": "TOBB İkiz Kuleleri'nde gerçekleştirilen imza törenine, YÖK Başkanı Prof. Dr. Erol Özvar, TOBB Başkanı Rifat Hisarcıklıoğlu ile üniversite ve sivil toplum kuruluşlarının temsilcileri katıldı. YÖK Başkanı Prof. Dr. Erol Özvar burada yaptığı konuşmada, farklı sektörlerin ihtiyaç duyduğu nitelikli insan kaynağını yetiştiren meslek yüksekokullarının, Türkiye'nin ekonomik kalkınmasında kritik role sahip olduğuna işaret etti. Meslek yüksekokullarında işlevini kaybeden, mezunlarının istihdam oranı düşük ya da sektör tarafından artık talep edilmeyen programları gözden geçirdiklerini belirten Özvar, bu programları sektörün ihtiyaç duyduğu yeni beceriler kazandıracak şekilde dönüştürdüklerini söyledi. Özvar, bilişim tabanlı teknolojiler, yapay zeka, büyük veri, siber güvenlik, dijital sağlık teknolojileri, dijital tarım ve yeşil enerji gibi alanlarda meslek yüksekokullarının daha etkin rol üstlenmesini sağlamak için çalışmaları devam ettirdiklerini aktararak, YÖK olarak, meslek yüksekokullarının sanayi, ticaret, hizmet ve teknoloji sektörleriyle iç içe olmasını mümkün kılacak politikalar üzerinde çalıştıklarına işaret etti. Organize sanayi bölgelerindeki meslek yüksekokullarının mezunlarının yüzde 78 gibi yüksek oranda istihdam ediliyor olmasının, üniversite-sektör işbirliğinin önemini açıkça ortaya koyduğunu bildiren Özvar, bu modeli tüm Türkiye'de yaygınlaştırmayı amaçladıklarını ifade etti. Özvar, sanayi ve teknoloji sektörlerinde faaliyet gösteren paydaşlarla ortak çalışarak, yenilikçi, çevre dostu ve yüksek verimli iş modellerini teşvik eden meslek yüksekokulu programları oluşturmaya başladıklarını anlatarak, yeşil dönüşümle ilgili bazı ön lisans programları açma kararı aldıklarını ifade etti. YÖK ile TOBB arasında imzalanan protokolle, yükseköğretimin sektörle daha güçlü bağ kurmasını sağlayacak, eğitim-istihdam uyumunu sağlamlaştıracak yeni bir modelin ilk adımını attıklarını belirten Özvar, üniversitelerin sektörle ortak hareket ettiği, iş dünyasının ihtiyaç duyduğu becerilere sahip mezunlar yetiştirdiği bir sistem inşa etmenin en önemli öncelikleri arasında bulunduğunun altını çizdi. Özvar, protokolün 103 üniversitenin 388 meslek yüksekokulundaki mesleki programları kapsadığına dikkati çekerek, konuşmasını şöyle sürdürdü: \"Protokol kapsamında, farklı illerimizde meslek yüksekokulları ile TOBB'a bağlı oda ve borsalar arasında güçlü bağ kurulacaktır. Böylece, üniversitelerimiz iş dünyasının taleplerini yakından takip edecek, sektörel beklentilere uygun eğitim programları geliştirilecek ve öğrencilerimiz iş dünyasına daha donanımlı şekilde hazırlanacaktır. Öncelikle, TOBB üyesi olan iş dünyası temsilcileri, sanayi ve ticaret odaları aracılığıyla meslek yüksekokullarına daha fazla katkı sağlayacaktır. TOBB'un yönlendirmesiyle iş dünyasında çalışan tecrübeli isimler belirli alanlarda meslek yüksekokullarında dersler verebilecek, öğrencilerimize doğrudan sektör bilgisini aktarabilecek. İş dünyasının içinden gelen bu eğitim modeli, uygulamalı bilgiyi merkeze alacak ve öğrencilerin gerçek mesleki süreçlere daha erken aşamada adapte olmasını sağlayacaktır.\" Protokol kapsamında, meslek yüksekokulu öğrencilerinin iş yeri eğitimi ve staj süreçlerinin TOBB üyesi işletmelerle işbirliği içinde yürütüleceğini belirten Özvar, ayrıca meslek yüksekokullarındaki müfredatların TOBB'un etkin katılımıyla, sektörün güncel taleplerine göre düzenleneceğini söyledi. TOBB'un desteğiyle başarılı meslek yüksekokulu öğrencilerine burs imkanı ile meslek yüksekokullarına atölye ve laboratuvar desteği sağlanacağını belirten Özvar, \"Bu işbirliğinin, uzun vadede üniversite-sanayi iş birliğinin Türkiye genelinde daha sistematik hale gelmesine önemli katkı sunacağına inanıyorum. Her ilimizde en az bir meslek yüksekokulumuzun o ilin ticaret ve sanayi odasıyla işbirliği yapması teşvik edilecek, bu sayede her bölgede eğitim ve ekonomi arasındaki bağ daha da kuvvetlenecektir.\" değerlendirmesinde bulundu. YÖK olarak bu protokol kapsamına girenler de dahil üniversitelerdeki uygulamaları takip etmek için hazırladıkları yazılımı tamamlamak üzere olduklarını, bu yazılımla tüm ön lisans ve lisans programlarındaki öğrencilerin staj ve iş yeri eğitimi gibi bilgilerini yakından izleyeceklerini aktaran Özvar, şunları kaydetti: \"Meslek yüksekokulunun müfredat içeriğinin yanı sıra o ildeki ilgili sanayi hizmet yahut diğer sektörlerde faaliyet gösteren kuruluşlarla olan anlaşmalarını gösteren staj ve uygulamalı eğitimin nerelerde yapıldığını ve yapılacağını belirten çok önemli bir yazılım. Bütün Türkiye'yi bu şekilde bir harita üzerinde hepsini yerleştirdik. Dolayısıyla, sadece okuyanlar değil ama üniversite sınavına gelecek herhangi bir öğrenci, herhangi bir ilimizdeki bir meslek yüksekokulunun herhangi bir programına tıkladığı zaman o programın, hangi üniversite sektör iş birliği dahilinde yapıldığını görmüş olacak.\" Hisarcıklıoğlu da nitelikli insan kaynağı bulma noktasında iş dünyasının yıllardır sorun yaşadığına, buna karşın ülkenin dört bir yanında pek çok gencin iş bulamadığına işaret etti. Bu tablonun, Türkiye'nin geleceği açısından büyük risk oluşturduğuna dikkati çeken Hisarcıklıoğlu, \"Çünkü eğitim ile istihdam arasındaki bağ koptuğunda, genç nüfusumuz avantaj olmaktan çıkıp kayıp bir potansiyele dönüşüyor. Bugün burada attığımız adım, bu asimetrik yapıyı değiştirmek içindir. Biz yıllarca genç nüfusumuzla övündük, ancak gençlerimiz mesleki beceri kazanamadığı için bu potansiyelimizi tam olarak kullanamadık.\" diye konuştu. Hisarcıklıoğlu, mesleki eğitimin memleket meselesi olduğunu bildirerek, Avrupa'da genç işsizliğinin en düşük olduğu ülke olan Almanya'nın bu sorunu odalar aracılığıyla çözdüğünü aktardı. Türkiye'nin orta gelir tuzağından kurtulmasının da doğrudan eğitim hamlelerine bağlı olduğunu bildiren Hisarcıklıoğlu, şu ifadeleri kullandı: \"Türkiye'nin gelecek hedeflerine ulaşması için en önemli çıpası, beşeri sermayesidir. İhtiyaç duyduğumuz bu sermayeyi nitelikli mesleki eğitimden geçmiş gençlerimiz oluşturacak. Bu yüzden mesleki eğitimi güçlendirmek sadece eğitim politikası değil aynı zamanda kritik bir ekonomik ve kalkınma stratejisidir. 2019'da Milli Eğitim Bakanlığımız ile imzaladığımız Mesleki Eğitim İşbirliği Protokolü bu stratejinin ilk adımıydı. Bakanlık, TOBB ve TOBB ETÜ ile birlikte başlattığımız bu model sayesinde mesleki eğitim ile reel sektörü birbirine entegre ettik, yeni ve dinamik eğitim modeline geçtik. 81 ildeki 129 meslek lisemize her konuda destek verdik.\" Hisarcıklıoğlu, bu okullardan mezun olanların aldıkları eğitim sayesinde iş dünyasında fark yarattığını belirterek, özel sektörün ihtiyaç duyduğu nitelikli iş gücünü yetiştirme hedefine doğru emin adımlarla ilerlediklerini söyledi. Bugün imzaladıkları protokolle meslek yüksekokulları programlarının sektörün ihtiyaçlarına göre sürekli güncelleneceğini dile getiren Hisarcıklıoğlu, şunları kaydetti: \"Bu süreçte sanayi ve ticaret temsilcileriyle yakın işbirliği yapılacak. Eğitim ve üretim tarafı aynı masada buluşacak. Dijital beceriler ve yeşil dönüşüm odaklı yeni programları meslek yüksekokulları gündeme aldı. Yazılım, yapay zeka, siber güvenlik, sağlık teknolojileri gibi alanlarda yeni ön lisans programları açılıyor. Bu sayede hem sanayide kronikleşen nitelikli insan kaynağı açığını kapatacağız hem de gençlerimize umut dolu bir kariyer yolculuğu sunacağız. Protokol sayesinde 388 meslek yüksekokulumuz, bulundukları il ve ilçelerdeki oda ve borsalarımızla eşleşecek, tıpkı meslek liselerinde olduğu gibi birlikte yönetim ve istişare mekanizmaları kurulacak. Sanayide, ticarette, teknolojide başarı sadece mühendis ve yöneticilere değil, onları tamamlayan ara kademe uzmanlara da bağlı. Onlar olmadan çarklar dönmez.\"", "summary": "YÖK ve TOBB arasında imzalanan protokol, meslek yüksekokullarının sanayi ve sektörle daha güçlü bağlar kurmasını amaçlıyor. YÖK Başkanı Prof. Dr. Erol Özvar, bu işbirliği ile eğitim ve istihdam arasındaki uyumu artırmayı, sektör ihtiyaçlarına uygun meslek programları geliştirmeyi hedeflediklerini belirtti. TOBB Başkanı Rifat Hisarcıklıoğlu ise mesleki eğitimin Türkiye'nin kalkınma stratejisi olduğunu vurguladı, yeni nesil eğitim programlarıyla nitelikli iş gücü yetiştirilmesinin önemine dikkat çekti. Protokol, meslek yüksekokulları ile sektörler arasında işbirliği ve güncellenmiş müfredatlar sağlayacak."}
{"text": "Halk Eğitimi Merkezi konferans salonunda düzenlenen turnuva, saygı duruşunda bulunulması ve İstiklal Marşı'nın okunmasıyla başladı. Etkinlikte konuşan Yeşilay Yönetim Kurulu Yedek Üyesi Dr. Öğr. Üyesi Hüseyin Hayri Nuroğlu, Yeşilay olarak bağımlılıklara karşı mücadelenin en güçlü dayanağının gençler olduğunun bilincinde olduklarını söyledi. Bu turnuvanın, liseli gençleri düşünmeye, tartışmaya, sorgulamaya ve kendilerini ifade etmeye teşvik eden projelerden biri olduğuna işaret eden Nuroğlu, şunları kaydetti: \"2025 yılı turnuvamız ocak ayında tanıtım etkinlikleriyle başladı. Sonrasında eğitimlerimiz oldu. Doğu Anadolu Bölgesinde yaklaşık 290 öğrenci başvuru yaptı. 168 öğrenci aktif olarak bu yarışmalara katıldı. Bu rakam, 2024 yılının 4 katıdır. Büyük bir talep var. Bu talep bizi memnun ediyor. Bu aynı zamanda gençlerimizin düşünceye verdiği kıymeti ortaya koyması açısından da gayet önemlidir. Yeşilay ülkemizin dört bir yanında hizmet vermektedir. 120 şubemiz, 105 YEDAM'ımız, rehabilitasyon merkezlerimiz var.\" Yeşilayın yurt dışında da 97 temsilciliğinin olduğunu aktaran Nuroğlu, \"Amacımız bağımsızlık mücadelemizi, çalışmalarımızı toplumun her kesimine ulaştırmak. Bağımlılıklardan uzak olmamız lazım çünkü bağımlı bir birey her ne kadar bağımsız olduğunu iddia etse bile aslında bağımsız, hür düşünen, hür yaşayabilen bir birey değildir. Zaten Yeşilayın başlama hikayesi de buna dayanıyor.\" diye konuştu. Turnuvada Erzincan Fen Lisesi, Elazığ Şehit Eyyüp Oğuz Anadolu İmam Hatip Lisesi, Van Niyazi Türkmen Anadolu Lisesi ve Erzurum Oltu Fen Lisesi'nden dörder kişilik 4 takım yarıştı. Oltu Fen Lisesi'nin birinci olduğu turnuvada, en iyi konuşmacılar ise Erzincan Fen Lisesi'nden Ece Zeren Öztürk ile Elif Reyhan Ayvaz oldu. Birinci olan takım ve en iyi konuşmacılara ödüllerini Nuroğlu, İl Milli Eğitim Müdürü Nurettin Yılmaz ve Yeşilay Şube Başkanı Şemsettin Uçar verdi. Etkinliğe, Yeşilay Eğitim Teknolojileri Müdür Yardımcısı Fuat Arca, Yeşilay Şube Başkan Yardımcısı Yasin Aşkan, Yeşilay Spor Kulübü Başkanı Arif Demir, kurum amirleri, öğrenci ve öğretmenler katıldı.", "summary": "Yeşilay tarafından düzenlenen turnuva, bağımlılıklara karşı gençleri bilinçlendirmeyi amaçlayan bir etkinlik olarak başladı. Turnuvada, Erzincan Fen Lisesi, Elazığ Şehit Eyyüp Oğuz Anadolu İmam Hatip Lisesi, Van Niyazi Türkmen Anadolu Lisesi ve Erzurum Oltu Fen Lisesi'nden 4 takım yarıştı. Oltu Fen Lisesi birinci olurken, en iyi konuşmacılar Erzincan Fen Lisesi'nden Ece Zeren Öztürk ile Elif Reyhan Ayvaz seçildi. Ödüller, Yeşilay Yönetim Kurulu Yedek Üyesi Dr. Hüseyin Hayri Nuroğlu tarafından verildi."}
{"text": "Bakan Tekin, TRT Haber canlı yayınında, eğitim gündemine ilişkin soruları yanıtladı. Bugün 1381 engelli öğretmen atamasının yapıldığını hatırlatan Tekin, atamaların hayırlı olmasını diledi. Bu yıl yapılacak öğretmen atamasındaki branş dağılımına ilişkin soru üzerine Tekin, Bakanlığın büyük bir teşkilat olduğunu, bu kapsamda öğretmenlerin hangi il ve ilçede olacağının ve ne kadar ders verecekleriyle ilgili hesaplama mekanizmalarının olduğunu söyledi. Tamamen bilimsel usullere göre bir öğretmenin maaş karşılığı okutmakla mükellef olduğu haftalık ders saati üzerinden hesap yaptıklarını belirten Tekin, bunu, öğretmenin okuldaki derslerinin saati ile hesap ettiklerini aktardı. Tekin, şunları ifade etti: \"Diyelim ki bir okulda matematik dersi var. 100 saat ders okutulacak. 100 saati okutmak için bizim kaç öğretmene ihtiyacımız var, onu hesaplıyoruz. Hesap ettikten sonra, bu okul bazlı hesap, ilçe bazlı, il bazlı ve ülke bazlı hesap... Nihayetinde bakanlığa gelen, taşradan gelen verilerden hareketle objektif bir hesaplamamız var. Biz diyoruz ki şu kadar saat matematik dersi okutuyoruz ülke genelinde ve şu kadar öğretmene ihtiyacımız var bu ders için. Bu bizim norm hesabımız ve branş bazlı olarak bu hesapları Personel Genel Müdürlüğümüz raporlaştırır. Atama takvimi geldiği zaman biz, öğretmenlik branşlarının isimlerini kapatırız. Elimizdeki kadro sayısı kaç? 15 bin. Bu 15 bin kadroyla bir matematiksel formülle orantı kurarız ve deriz ki ilk sırada bizim toplam o dersi okutacak öğretmen ihtiyacımız kaç? Bu ihtiyacın karşılığında elimizde kaç öğretmen var? Ve bize tahsis edilen yeni kadrolarda yüzdelik dilimi oradaki ihtiyaç açısından orantıladığımızda buraya kaç öğretmen atamamız gerekir diye yazarız buraya. Sonra görürüz ki X branşına şu kadar öğretmen lazım, Y branşına şu kadar öğretmen lazım. Dolayısıyla bizim açımızdan herhangi bir branşın veya herhangi bir öğretmenlik alanının pozitif ya da negatif bir ayrıcalığı yok.\" \"Benim edebiyatçıya ihtiyacım varsa edebiyatçı alırım, başka bir alana ihtiyacım varsa onu alırız. Bu, bizim hesabımız, tamamen rasyonel, tamamen bilimsel kriterlere göre ve formüle edilmiş bir hesap.\" diyen Tekin, sözlerini şöyle sürdürdü: \"Sadece ben yapmıyorum bunu. Bu, bu bakanlıkta eskiden beri veya en azından benim müsteşarlığımdan beri bu böyle yürür. Hiçbir bakan arkadaşımız, hiçbir genel müdür arkadaşımız ihtiyacı olan bir branş varken, ihtiyacı olmayan bir alanda öğretmen alıp kamu kaynaklarını israf etmek veya bir başka ülke bölgedeki çocuklarımızın öğretmensiz kalmasına göz yummak gibi ilkesiz bir davranış içerisinde olmaz. Dolayısıyla bu eleştiriler çok tutarlı eleştiriler değil. Biz, yaptığımız işin arkasındayız. Çünkü gerçekten ihtiyacımıza göre bir dağılım yaptık. Bundan sonrakilerinde de böyle yapacağız.\" Bakan Tekin, \"Öğretmenlerin belirlenmesi süreci nasıl olacak? Milli Eğitim Akademisi yöntemi de devreye girecek. Ona ilişkin bir detayları da paylaşabilir misiniz?\" sorusu üzerine, geçen yıl öğretmen istihdam süreci ile ilgili köklü bir değişiklik yaptıklarını hatırlattı. Geçen yıl Kamu Personeli Seçme Sınavı'na (KPSS) girenlerin mağduriyet yaşamaması için bu yıl son kez bu sınav ile öğretmen atamasının yapılacağını belirten Tekin, \"Önümüzdeki temmuz ayında ÖSYM tarafından yapılacak Akademiye Giriş Sınavı'yla (AGS) da öğretmen ataması yapacağız ve bu yıl öğretmen adayı arkadaşlarımız için KPSS yapılmayacak dedik. Yani son öğretmen adayı arkadaşlarımız için söylüyorum. Son KPSS geçtiğimiz yıl yapıldı ve artık öğretmen adayı arkadaşlarımız için KPSS sınavı yapılmayacak.\" ifadesini kullandı. Tekin, bu yıl Cumhurbaşkanlığı Strateji Başkanlığı, Hazine ve Maliye Bakanlığı ile yaptıkları görüşmeler sonucu Milli Eğitim Bakanlığına 25 bin kadro ayrıldığını hatırlatarak, \"2024 yılında KPSS'ye giren öğretmen adayı arkadaşlarımız için 15 bin kadro tahsisi yaptık. Temmuz ayında yapılacak AGS ile aramıza katılacak arkadaşlarımız için ise 10 bin.\" dedi. Şu anda iki farklı hukuki işlem yürüttüklerini dile getiren Tekin, şunları kaydetti: \"Bunlardan bir tanesi 2024 KPSS'sine göre istihdam edeceğimiz arkadaşlarımız. Onların prosedürü belli. Branş dağılımlarını açıkladık, buna göre başvuruları alacağız ve kanuna göre her bir aday için 3 katı adayı mülakata davet edeceğiz. Yani 15 bin öğretmen arkadaşımız için 45 bin öğretmen adayı arkadaşımız mülakata davet edilecek. KPSS puanındaki puan üstünlüğüne göre ve kendilerine tanımladığımız bölgelerde veya sınav alanlarında mülakat sınavlarına girecekler. Mülakat sınavından sonra da başarılı olanların atamasını yapacağız.\" Bu sürecin ardından akademi ile ilgili sürecin başlayacağını bildiren Tekin, \"Şu anda bu yıl yapacağımız uygulamayla öğretmenlerin istihdamında mülakat mekanizması tamamen kalkıyor. Önümüzdeki dönemde AGS ile beraber artık öğretmen adayı arkadaşlarımızın çoklu değerlendirmeye tabi tutulduğu başka bir sistem başlıyor, o ayrı bir mekanizma.\" diye konuştu. Bakan Tekin, Milli Eğitim Akademisinin hayata geçirilmesiyle öğretmen seçimlerinin daha uzun vadede olacağını aktararak, akademiye girmeye hak kazananların hem teorik hem de pratik olmak üzere 14 aylık eğitim programından geçeceğini ifade etti. Ülkedeki farklı okul türlerinde öğretmen adaylarının pratik eğitim alacaklarını anlatan Tekin, \"Eğitimi aldığı yerde, her gittiği yerde, birlikte derse girdiği uzman ya da başöğretmen düzeyindeki arkadaşımız, öğretmen adayı arkadaşımızla ilgili bizim hazırladığımız bir ölçme değerlendirme mekanizmasıyla bir değerlendirme formu dolduracak. Bu form neticesinde de ilgili arkadaşımızın atamaya esas puanı ortaya çıkıyor ve akademi eğitimini tamamladıktan sonra da göreve başlayacağı yere göndermiş olacağız kendisini.\" dedi. İstanbul'da meydana gelen 6,2'lik depremin ardından okulların fiziki durumlarını depreme karşı güçlendirme ve afet eğitimine dair yeni bir planlamanın olup olmayacağına ilişkin soru üzerine Tekin, İstanbul'da meydana gelen depremin ardından hemen il müdürleriyle koordinasyon oluşturduklarını, İçişleri Bakanlığı ile görüşmelerinin ardından okulların ihtiyaç halinde kullanılabilmesi açısından 2 gün tatil edildiğini anımsattı. Depremden sonra Çevre, Şehircilik ve İklim Değişikliği Bakanlığının koordinesinde bütün okulların yeniden analiz edildiğini aktaran Tekin, şunları kaydetti: \"3 tane tarihi okulumuzda bu restorasyon ve güçlendirme çalışmalarının yapılmasının doğru olacağı söylendi. Bir tane de daha önce FETÖ'den kamuya geçen okullardan bir tanesi Silivri'de, o okulumuzda da yine benzeri sebeplerle eğitim öğretimin devam etmesini riskli gördüğümüz için bu 4 okulu boşalttık ve eğitim öğretimi orada kapattık. Öğrencilerimizi valiliklerin, il ve ilçe milli eğitim müdürlüklerinin koordinesinde başka okullara gönderdik. 4 bakan yardımcımız ve bütün genel müdürlerimiz 24 Nisan günü İstanbul'da bütün okullarımızda bu anlamda incelemeleri, değerlendirmeleri yaptılar. Özel Eğitim ve Rehberlik Hizmetleri Genel Müdürlüğümüzün bu tür afet durumlarında psikolojik destek vermekle mükellef kadroları var. O arkadaşlarımız okullarda görev aldılar. Akşam okullarımız vatandaşlarımızı misafir etti, Mesleki ve Teknik Anadolu liselerimizde pişirilen çorbalar vatandaşlarımıza ikram edildi.\" Bakan Tekin, \"4 artı 4 artı 4 eğitim sisteminin sonlanacağı ve liselerde eğitimin 3 yıla düşeceği\" iddialarına ilişkin soru üzerine, bu konunun kamuoyunda tartışıldığını söyledi. Bu konuda, mesleki ve teknik eğitim anlamında sanayi, ticaret ve hizmet sektörünün kendilerini nitelikle eleman bulamama konusunda eleştirdiğine dikkati çeken Tekin, şunları kaydetti: \"Ortaya çıkan formüller var. Yani lise eğitimi totalde 12 yıllık, eğitimle ilgili bir karar söz konusu değil. Ama bazı öğrenciler için önerilen modeller arasında 4 artı 4 artı üçüncü 4 ile ilgili 2 yıl olsun, 3 yıl olsun, yani mesleki eğitime yönlendirilsin çocuklar gibi tartışmalar var. Biz, bakanlık olarak bütün bu tartışmaları titizlikle takip ediyoruz. Bunların içerisinden süzülecek, üzerinde uzlaşılmış konular olursa, bunları alıp siyasi mekanizmalarla, Sayın Cumhurbaşkanımızla Kabinede istişare ederiz ve ondan sonra bir karar almamız gerekirse alırız. Şu an alınmış bir kararımız yok. Sadece bu konudaki tartışmaları takip ediyoruz diyelim.\" Tekin, bu yıl okulların erken kapanıp kapanmayacağına ilişkin soruya karşılık, bunun hukuken mümkün olmadığını, okulların 180 iş günü açık olması gerektiğini, bu konuyla ilgili bir planlamalarının olmadığını söyledi. Bakan Tekin, \"İstanbul Büyükşehir Belediyesine (İBB) yönelik bir yolsuzluk ve rüşvet soruşturması devam ederken Ekrem İmamoğlu'nun soruşturma şüphelileriyle bir oteldeki görüntüleri kamuoyuna yansıdı. Valizlerde jammer olduğu söylendi muhalefet tarafından. CHP Genel Başkanı Özgür Özel, İmamoğlu'nun jammer kullanmasının olağan olduğunu savunurken, 'Milli Eğitim'de de jammer kullanıyor, bakanlıkta kullanıyor' gibi bir iddia ortaya attı. Bakanlık'ta jammer kullanıyor musunuz?\" sorusuna şu yanıtı verdi: \"Ben gerçekten şu anda özellikle CHP cenahından konuşulan şeyleri anlamakta inanılmaz derece zorlanıyorum. Ne konuşuyorlar? Ben bir siyaset bilimciyim. Sadece ve sadece Cumhurbaşkanı adayıyla ilgili sayın Genel Başkan'ın açıkladığı şeyleri, iki gün üst üste söylediklerini okuduğumuzda bunu başka birisi söylemiş herhalde gibi bir algı ortaya çıkıyor. Bu konu da onlardan bir tanesi. Yani yalan bile diyemeyeceğim bir konu. Şimdi Milli Eğitim Bakanlığı derken şahsımı kastediyor. Milli Eğitim Bakanı da sanki bunu kullanıyor. Ben yaklaşık 2 yıldır bakanım. Bakanlığımızdaki jammerları hiç görmedim, hiç kullanmadım, bavulla da taşımadım. Yani öyle bir şey yok. Peki bizim bakanlığımızın jammerı olabilir mi; olabilir. Neden olabilir; çünkü bizim bakanlığımız tıpkı ÖSYM gibi. Yılda ortalama 9 milyon kişi için sınav hazırlıyoruz. Yani bizim yaptığımız sınavlara 9 milyon kişi giriyor. Bu 9 milyon kişinin girdiği sınavların sorularının hazırlandığı ve basıldığı mekanizmaların bir şekilde güvenliğinin sağlanması lazım. Yani bu içinde yaşadığımız ortamda bilgi güvenliği açısından sorunlar yaşandığını düşünürseniz, bizim de burada bir bilgi sızıntısı olmasını engelleyecek tedbirleri almamız lazım. Dolayısıyla bizim bakanlığımızda soru hazırlama ve basımla ilgili genel müdürlüğümüzün ilgili bölümünde, ilgili biriminde bu türden tedbirler alınır. Ancak alınan tedbirler portatif tedbirler değildir. Yani taşınabilir şeyler değil bunlar, onlar orada sabit. O tedbirleri de biz kafamıza göre yapmıyoruz. Bunu uygularken de devletin bu konuyla ilgili güvenlik birimlerinin bilgisi, onayı ve izniyle yapıyoruz bunları. Şimdi benim yaptığım işle, Özgür Özel'in, çantasında ne taşıdığını gizlemek için manipülasyon aracı olarak jammer deyip de ifade ettiği şeylerin zerre miktarı alakası yok. Hiç ilgisi yok bunun, ben bunu anlamakta zorlanıyorum. Bugün de AK Parti grup toplantısından önce muhabir arkadaşlar sordular. Ben de gayri ihtiyari yani artık bunları dinleyince rahmetli Mahsuni Şerif'in 'Abur Cubur Adam' diye bir türküsü var. O geliyor aklıma dedim. Her sözü yalan. Her sözü bir plan, neyi planladığını bilmiyoruz. Artık analiz etmekte zorlanıyoruz ama her geçen gün ortaya çıkıyor ki kendisine şahsi bir iktidar alanı oluşturmaya çalışıyor. \" \"Bakan Tekin, 20 sene önce ilkokul bile yoktu dedi\" eleştirilerinin hatırlatılması üzerine Tekin, \"Röportajdaki bu cümleyi alıp, bu şekilde yorumlayan insanın zekasından şüphe ederim. İyi niyeti zaten yok da hani onu geçtik, benim annem 'Evladım hani aklın yok anladım da burnunuzun deliği de mi yok?' der. Bu kadar galat-ı meşhur bir ifade, bu kadar art niyetli bir ifade örneği yok. Bu eleştirileri ciddiye almamı bekliyorlar. Bu eleştirilerin nesini ciddiye alacağız onu da bilmiyorum.\" yanıtını verdi. \"Suriyeli Çocukların Türk Eğitim Sistemine Entegrasyonunun Desteklenmesi Projesi'nde (PIKTES) öğretmenlerle ilgili bir kadro durumu söz konusu mu?\" sorusu üzerine Tekin, şu yanıtı verdi: \"PIKTES konusunda her gittiğimiz yerde arkadaşlar bunu söylüyor. PIKTES biliyorsunuz Avrupa Birliği fonlarıyla Türkiye'de misafir ettiğimiz Suriyelilerin eğitim öğretim ihtiyaçlarını karşılamak için istihdam ettiğimiz arkadaşlarımız. Bu proje başladığında öğretmen atama usulümüz KPSS, artı mülakatla istihdam ettiğimiz arkadaşlarımız. Dolayısıyla ben bunların mağduriyetini proje bittiğinde çözebileceğimizi düşünüyorum. Bununla ilgili yetkililerle de konuştuk. Proje biteceği zaman arkadaşlarımızı destekleyeceğiz inşallah.\" Bakan Tekin, \"Diplomaya bağlı alan değişikliği takvimi ne zaman açıklanacak ya da böyle bir hazırlık var mı?\" sorusuna, bunun bir takviminin olduğunu ve yıl sonunda yayınlanacağını bildirdi. Alan değişikliğinin çok sınırlı sayıda olabileceğine işaret eden Tekin, \"Yani bizim ihtiyaç duyduğumuz branşlar ve ihtiyaç fazlası öğretmenlerimizin olduğu branşlar arasında bahsettiğiniz uygun diploması olan arkadaşlarımızın branş değişikliğini planlayabiliriz. Geçtiğimiz yıl yaptığımızda da yine bu kısıtla yapmıştık. Yine aynı çerçevede oluşacak bir şey.\" dedi.", "summary": "Bakan Tekin, engelli öğretmen atamalarının yapıldığını ve öğretmen alımlarının bilimsel hesaplamalarla gerçekleştirildiğini belirtti. Bu yıl KPSS'nin son kez kullanılacağını, gelecekte ise Akademiye Giriş Sınavı (AGS) ile öğretmen alımı yapılacağını açıkladı."}
{"text": "Öğrenci Ofisi (OfS) tarafından yayımlanan raporda, üniversitelerin maliyetleri düşürmek için binaları satmak gibi önlemler aldığı, ancak köklü reformlara ve verimlilik artışına ihtiyaç duyulduğu kaydedildi. Ülkedeki her 10 üniversiteden 4'ünün mali krizle karşı karşıya olduğu vurgulanan raporda, uluslararası öğrenci sayısındaki düşüşün bu sorunun başlıca nedeni olduğuna dikkat çekildi. Rapor, İngiltere'deki 270 yükseköğretim kurumunun 117'sinin (yüzde 43'ünün) temmuz sonu itibarıyla açık vereceğini ortaya koydu. OfS, üniversitelerin daha yüksek ücretler ödeyen uluslararası öğrencilere daha fazla bağımlı hale geldiğini ve bunun üniversitelerin finansal planlarında önemli bir yer tuttuğunu, ancak bunun iyimser tahmin olduğunu vurguladı. İngiltere Eğitim Bakanı Bridget Phillipson, raporu \"endişe verici\" olarak niteleyerek, üniversitelerin mali temellerinin güçlendirilmesi gerektiğinin altını çizdi. Ayrıca, üniversitelerin maliyetleri yönetmek için her şeyi yapmaya çalıştığını belirten Phillipson, bu krizle başa çıkmak için hükümetin de katkı sağlaması gerektiğini bildirdi. İngiltere'de uluslararası öğrenci sayısındaki azalma, özellikle Ocak 2024'teki vize değişiklikleri sonrasında hız kazandı. Ülkede yürürlüğe girecek yeni göçmenlik düzenlemeleriyle öğrenci vizelerinin daha da sınırlandırılacağı öngörülüyor. Bu durum, özellikle Nijerya, Pakistan ve Sri Lanka gibi ülkelerden gelen öğrenciler için geçerli olacak. İngiltere'de öğrencilerden alınan öğrenim ücretleri enflasyona ayak uyduramadığı için üniversiteler, son yıllarda uluslararası öğrencilerden alınan yüksek ücretlere giderek daha fazla bağımlı hale gelmişti.​​​​​​​", "summary": "Öğrenci Ofisi raporuna göre, İngiltere'deki üniversitelerin maliyetleri düşürmek için binaları satmak gibi önlemler aldığı, ancak köklü reformlara ihtiyaç duyduğu belirtildi. Uluslararası öğrenci sayısındaki düşüşün, üniversitelerin mali krizinin başlıca nedeni olduğu ifade edildi."}
{"text": "Bakanlıktan yapılan açıklamaya göre, 15 bin yeni öğretmen alımına ilişkin başvuru duyurusu ile branş bazında kontenjan dağılımları yapıldı. Bu kapsamda, en fazla atama yapılacak ilk 5 branş sırasıyla 4 bin 378 kontenjanla sınıf öğretmenliği, 3 bin 87 kontenjanla özel eğitim öğretmenliği, 1802 kontenjanla din kültürü ve ahlak bilgisi öğretmenliği, 1321 kontenjanla okul öncesi öğretmenliği ve 757 kontenjanla İngilizce öğretmenliği oldu. Alanlar itibarıyla ülke geneli doluluk oranı dikkate alınarak alan kontenjanları belirlendi. Bakanlıkça yapılacak 2025 yılı 15 bin sözleşmeli öğretmen atama başvuruları, 21 Nisan-5 Mayıs tarihleri arasında alınacak. Sözlü sınava katılmaya hak kazanan adaylar, 7 Mayıs'ta \"www.meb.gov.tr\" adresinden ilan edilecek.", "summary": "Milli Eğitim Bakanlığı, 15 bin yeni öğretmen alımı için başvuruları 21 Nisan-5 Mayıs tarihleri arasında alacak. En fazla kontenjan sınıf öğretmenliği, özel eğitim öğretmenliği, din kültürü öğretmenliği gibi branşlarda olacak. Sözlü sınav için hak kazanan adaylar 7 Mayıs'ta duyurulacak."}
{"text": "Oda'dan yapılan yazılı açıklamada, okul-sanayi işbirliği kapsamında Nevzat Hüseyin Tiryaki Mesleki ve Teknik Anadolu Lisesi, Battalgazi Mesleki ve Teknik Anadolu Lisesi ve Altındağ Mesleki ve Teknik Anadolu Lisesi ile işbirliği protokolleri imzalandığı bildirildi. Mobilya Sanayi Meslek Komitesi ile Büro, Ofis Mobilyaları Sanayi Meslek Komitesi öncülüğünde imzalanan protokoller ile \"Mobilya ve İç Mekan Tasarımı\" alanı bulunan üç okulun eğitsel ve sosyal gereksinimlerinin giderilmesiyle güçlendirileceği belirtilen açıklamada, ayrıca sektörün ihtiyaç duyduğu nitelikli iş gücünün yetiştirilmesine destek verileceği vurgulandı. Açıklamada, ASO Başkan Yardımcısı Ercan Ata'nın imza töreninde yaptığı konuşmaya da yer verildi. Meslek liselerinin potansiyelini ortaya çıkarmak için yatırımın şart olduğunun altını çizen Ata, \"Bu kapsamda biz de ASO olarak Yönetim Kurulu Başkanımız Sayın Seyit Ardıç'ın vizyonu ve komitelerimizin çalışmalarıyla, meslek liselerine desteğimizi sürdüreceğiz.\" ifadesini kullandı. Törende konuşan Akyurt Kaymakamı Mehmet Tunç da eğitimle ilgili projelere çok önem verdiklerini vurgulayarak, şunları kaydetti: \"Okul-sanayi işbirliği konusunda hassasiyetimiz üst düzey. Mesleki teknik eğitim konusunun ilçemizde daha da yaygın hale gelmesi için çalışmalarımızı sürdürüyoruz. ASO da hem sanayimizin gelişmesi konusunda hem de mesleki eğitime yönelik çalışmalarıyla yapıcı bir unsur. Çalışmaların artarak devam etmesini umuyorum.\"", "summary": "Oda, Nevzat Hüseyin Tiryaki, Battalgazi ve Altındağ Mesleki ve Teknik Anadolu Liseleri ile işbirliği protokolleri imzaladı. Protokoller, mobilya ve iç mekan tasarımı alanındaki okulların sosyal ve eğitsel ihtiyaçlarını karşılamayı ve sektöre nitelikli iş gücü kazandırmayı amaçlıyor. ASO Başkan Yardımcısı Ercan Ata, meslek liselerine desteklerini sürdüreceklerini belirtti."}
{"text": "Üniversite rektörlüğüne bağlı olarak Özbekistan'da Semerkant Tıp Fakültesi, Buhara İbni Sina Diş Hekimliği Fakültesi ve Buhara İbni Sina Sağlık Bilimleri Fakültesi, Bosna Hersek'te ise Saraybosna Uluslararası Tıp Fakültesi ile Saraybosna Uluslararası Diş Hekimliği Fakültesi kurulmasına ilişkin Cumhurbaşkanı kararı, 17 Nisan'da Resmi Gazete'de yayımlandı. Söz konusu fakülteler, 2025-2026 akademik yılında ilk öğrencilerini kabul ederek eğitim öğretim hizmeti vermeye başlayacak. Kararı AA muhabirine değerlendiren SBÜ Rektörü Prof. Dr. Kemalettin Aydın, Türkiye'deki yurt dışında eğitim verme yetkisi olan tek üniversite olduklarını, bunun 2015'te Kuruluş Kanunu'yla üniversitelerine verildiğini söyledi. O günden bu yana mazlum, gönül ve ata coğrafyaları ile \"Evlad-ı Fatihan\" olarak adlandırılan Balkanlar'da eğitim hizmeti verme gayesiyle çalıştıklarını dile getiren Aydın, bu anlayışla Somali, Sudan, KKTC, Filistin, Suriye ve Özbekistan'da fakülteler açtıklarını kaydetti. Rektör Aydın, Özbekistan Buhara'da daha önce tıp fakültesi kurduklarını, diş hekimliği ve sağlık bilimleri fakülteleri kurulması yönünde de talep geldiğini, Bosna Hersek'ten de Saraybosna'da tıp ve diş hekimliği fakültelerinin kurulmasının istenmesi üzerine aldıkları kurul kararını Yükseköğretim Kuruluna (YÖK) bildirdiklerini, bunun da Cumhurbaşkanı Recep Tayyip Erdoğan tarafından onaylandığını aktardı. SBÜ'nün yurt içinde ve dışında bulunan toplam 11 tıp fakültesinde Türkiye'nin ve söz konusu ülkelerin gerçekleriyle oluşturulan müfredata uygun sağlık ve tıp eğitimi planladıklarını belirten Aydın, \"Ağırlıklı olarak yüzde 90 Türkiye Cumhuriyeti'nde uygulamış olduğumuz ve başarıyla sürdürdüğümüz müfredat uygulanacak. Eğitim dilimiz standart olarak vazgeçmediğimiz Türkçe. Semerkant Tıp Fakültesi'nde ve Bosna Hersek'te yerel dil, bir de Batı dili. Elbette Özbekistan'da Özbekçe, Bosna'da Boşnakça eğitim dili ve Batı dili olarak da muhtemelen İngilizce... Böylece 3 dilli mezun vereceğiz.\" diye konuştu. Şu ana kadar yurt dışında açtıkları fakültelere Türkiye Cumhuriyeti öğrencisinin kabulünün söz konusu olmadığını ancak burada bir farklılığın olacağını dile getiren Aydın, Saraybosna'daki Uluslararası Saraybosna Üniversitesiyle çift diploma programı doğrultusunda her iki ülkeden de diploma verileceğini, aynı zamanda burada Türk öğrencilerin de Ölçme, Seçme ve Yerleştirme Merkezinin (ÖSYM) sınavı aracılığıyla girip okuyabileceğini belirtti. Prof. Dr. Aydın, yurt dışındaki üniversitelerde de mezunlara Türkiye Cumhuriyeti diploması verdiklerini, bunun dünyanın hemen her yerinde geçerli olduğunu, bazı ülkelerde çift diploma da verdiklerini aktararak, \"Ülkenizin eğitiminin kabulünün yanında üniversite de uluslararası derecelendirme ve değerlendirme kuruluşları tarafından ilk 500'ün içinde olduğu zaman diplomanız her yerde geçerli oluyor.\" dedi. Gelen talep üzerine Kosova, Kazakistan, Kırgızistan ve Azerbaycan gibi ülkelerle görüşmelerinin devam ettiğini kaydeden Aydın, \"Hem Türk Cumhuriyetler hem de Afrika'da örneğin Libya'nın sorunları çözüldüğünde Libya'ya gitmek gibi bir hedefimiz var. Dünyada kim bizden elimizdeki bilgi birikimlerini paylaşarak kendilerine katkı sağlamamızı istiyorsa, Cumhurbaşkanımızın bize olan talimatı gereği o topluluklarla bilgilerimizi paylaşmak, o coğrafyalarda Türkiye Cumhuriyeti bayrağını dalgalandırmak en büyük gurur kaynağımız.\" ifadesini kullandı. Aydın, ülkelerin ihtiyaçları doğrultusunda tıp, diş hekimliği, eczacılık, hemşirelik, sağlık bilimleri fakülteleri ve meslek yüksekokulları açtıklarına işaret ederek, şu değerlendirmelerde bulundu: \"Türkiye artık hem sağlık hizmetini hem de sağlık eğitimini ihraç edebilecek altyapıya sahip. Sağlık Bilimleri Üniversitesi de bu kurumlardan birisi. Nasıl yurt dışından öğrenci getirip Türkiye eğitim sistemi bu kadar çocuğu Türkiye'de okutabiliyorsa, artık Türkiye'nin kurumları, üniversiteleri yurt dışında da gidip direkt yerinde eğitim hizmetini ihraç edebilecek durumda. Biz bu pencereden bakıyoruz ve bu anlamda gelen talepleri de değerlendiriyoruz ama tabii ki tarihin ve inançlarımızın, İslam kardeşliğinin getirdiği sorumluluklarla da gittiğimiz yerler var.\" Prof. Dr. Aydın, yurt dışındaki mevcut fakültelerde öğrenci kabullerinin devam ettiğini dile getirerek, Özbekistan ve Bosna Hersek'te açılacak yeni fakülteler için gelecek ay ilana çıkacaklarını, her iki ülkede de Türkiye'yle paralel süreçte eğitimlerin başlayacağını söyledi. Özbekistan'daki fakültelere öğrenci alımına ilişkin bilgi veren Aydın, \"TR-YÖS dediğimiz Yükseköğretim Kurulumuzun ortaya koymuş olduğu sınavla o bölgelerde öğrenci alınıyor. Yerelinde de ÖSYM güvenliği içerisinde sınav yapıyoruz.\" dedi. Türkiye Cumhuriyeti vatandaşlarının Özbekistan'daki söz konusu fakültelerde okuma imkanı bulunmadığını aktaran Aydın, sadece Uluslararası Saraybosna Üniversitesine ÖSYM aracılığıyla girileceklerde bu durumun söz konusu olduğunu kaydetti. Rektör Aydın, Cumhurbaşkanı Erdoğan tarafından üniversite kurulduğunda kendilerine verilen misyon ve vizyon doğrultusunda 4 kıtada, 8 ülkede 2 bin 500'ün üzerinde öğrenciye hizmet verdiklerini sözlerine ekledi.", "summary": "Cumhurbaşkanı kararıyla, Özbekistan ve Bosna Hersek'te tıp, diş hekimliği ve sağlık bilimleri fakülteleri kurulacak. Bu fakülteler, 2025-2026 akademik yılında eğitim vermeye başlayacak. SBÜ Rektörü Prof. Dr. Kemalettin Aydın, fakültelerin üç dilli eğitim vereceğini ve Türk öğrencilerin de çift diploma programlarıyla katılabileceğini belirtti. Yurt dışındaki fakültelere öğrenci alımları için ilanlar gelecek ay duyurulacak."}
{"text": "İl Milli Eğitim Müdürlüğünden yapılan açıklamaya göre, kentte yarın Adalar hariç 38 ilçede, 210 okul ve 4 bin 508 salonda İlköğretim ve Ortaöğretim Kurumları Bursluluk Sınavı gerçekleştirilecek. Sınava, 10 bin 486 görevli öğretmen ve okul yöneticisi eşliğinde 84 bin 626 öğrenci katılacak. Saat 10.00’da başlayacak sınavın süresi 100 dakika olarak belirlendi. İl Milli Eğitim Müdürlüğünce, sınav sürecinin sağlıklı ve güvenli şekilde yürütülmesi amacıyla tüm önlemler alındı, sınav merkezlerinde gerekli hazırlıklar tamamlandı. Açıklamada görüşlerine yer verilen İl Milli Eğitim Müdürü Murat Mücahit Yentür, tüm öğrencilere başarı, görevli yönetici ve öğretmenlere de kolaylık diledi.", "summary": "İl Milli Eğitim Müdürlüğü, yarın 38 ilçede 210 okulda İlköğretim ve Ortaöğretim Kurumları Bursluluk Sınavı'nın yapılacağını duyurdu. Sınav, 84 bin 626 öğrenci ve 10 bin 486 görevli ile saat 10.00'da başlayacak ve 100 dakika sürecek. Müdür Murat Mücahit Yentür, sınavın güvenli ve sağlıklı şekilde yürütülmesi için tüm önlemlerin alındığını belirtti."}
{"text": "İl Milli Eğitim Müdürlüğünce yürütülen \"Ailemle Halk Oyunları Oynuyorum Projesi\" çerçevesinde Süleymanpaşa Cumhuriyet İlkokulu tarafından 18 veli ve 32 öğrencinin yer aldığı halk oyunları ekibi oluşturuldu. Yaklaşık 2 ay önce çalışmalara başlayan ve haftada 4 gün prova yapan ekip, resmi bayramlar ile çeşitli etkinliklerde sahne alıyor. Çocuklar, yöresel halk oyunları kıyafetleri, anneler de şalvar ve başlarına taktıkları yazmalarla sahnede gösteri sunuyor. En son 23 Nisan Ulusal Egemenlik ve Çocuk Bayramı'nda izleyicilerin karşısına çıkan ekip, yeni gösteriler planlıyor. Tekirdağ Milli Eğitim Müdürü Abdülaziz Yeniyol, AA muhabirine, 2025 yılının Cumhurbaşkanı Recep Tayyip Erdoğan tarafından \"Aile Yılı\" ilan edildiğini hatırlattı. Ailenin, milletin birliği ve beraberliğinin teminatı olduğunu belirten Yeniyol, \"Anneleriyle birlikte sahne alan, kültürel zenginliğimizi yansıtan öğrencilerimize teşekkür ediyorum. Bu gösteriler, aile bağlarının güçlenmesine ve nesiller arası etkileşimin artmasına katkı sağlıyor. Eğitim ile ailenin ne kadar iç içe olduğunu da ortaya koyuyor.\" dedi. Yeniyol, projeye desteklerinden dolayı Cumhurbaşkanı Erdoğan, Milli Eğitim Bakanı Yusuf Tekin ve Tekirdağ Valisi Recep Soytürk'e teşekkür etti. Süleymanpaşa Cumhuriyet İlkokulu Müdürü Suat Aydın, projeyle ailelerin çocuklarıyla keyifli vakit geçirdiklerini söyledi. \"Aile Yılı\" için anlamlı bir çalışma yaptıklarını ifade eden Aydın, \"İlk başta veliler tereddüt etti ancak 18 annemiz çocuklarıyla sahnede yer aldı. Ailelerimizi çocuklarıyla bir araya getirip dayanışma içinde sahne almaları, bizim için gurur kaynağı oldu.\" diye konuştu. Halk oyunları eğitmeni Hasan Sabuncu da proje sürecinde velilerle uyum konusunda zorluk yaşamadıklarını, öğrencilerin öğrendikleri figürleri evde aileleriyle paylaştıklarını dile getirdi. Projeye katılan velilerden Ebru Kavak da oğluyla aynı sahneyi paylaşmaktan gurur duyduğunu belirtti. Çalışan bir anne olduğunu ifade eden Kavak, \"Yoğun iş temposundan sonra buraya geldiğimde tüm stresi unutuyorum. Sahnedeki o anılar, her şeye değer.” dedi. Velilerden Neslihan Özmen de provaların büyük bir aile ortamında geçtiğini, Aysun Avcıoğlu da hayvancılıkla uğraşmasına rağmen provalara severek katıldığını söyledi. Öğrencilerden Mert Kavak da annesiyle sahneye çıkmaktan mutluluk duyduğunu diye getirdi. Elif Mira Barutçular da arkadaşları ve ailesiyle güzel anılar biriktirdiğini anlattı.", "summary": "Tekirdağ'da \"Ailemle Halk Oyunları Oynuyorum Projesi\" kapsamında, Süleymanpaşa Cumhuriyet İlkokulu'nda 18 veli ve 32 öğrenciden oluşan bir halk oyunları ekibi kuruldu. Ekip, 23 Nisan'da sahne aldı ve aile bağlarını güçlendiren gösteriler planlıyor. Proje, ailelerin çocuklarıyla keyifli vakit geçirmelerini sağlarken, eğitimle ailenin iç içe olduğunu vurguluyor."}
{"text": "Hava sıcaklığının 26 dereceye, deniz suyu sıcaklığının 12 dereceye ulaştığı Karamürsel'de, yüksek nem nedeniyle bunaltıcı hava oluştu. Serinlemek amacıyla Mavi Bayraklı Altın Kemer Plajı'na gelen çocuklar ve gençler, denize girip plajda güneşlendi. Kentin önemli turizm merkezlerinden Kızkalesi'nde hava sıcaklığı 24 dereceyi buldu, deniz suyu sıcaklığı ise 20 derece ölçüldü. Sıcak havanın tadını çıkarmak isteyen bazı vatandaşlar ve turistler, kumsalda güneşlendi. Ziyaretçilerden bazıları denizde yüzdü, bazıları da sahilde yürüyüş yaptı. Denize giren bir grup genç de top oynadı.", "summary": "Karamürsel'de sıcaklık 26 dereceye, deniz suyu sıcaklığı ise 12 dereceye yükseldi. Yüksek nemle birlikte bunaltıcı hava oluşurken, plajda serinlemek isteyen çocuklar ve gençler denize girdi. Kızkalesi'nde ise hava sıcaklığı 24 derece, deniz suyu sıcaklığı 20 derece oldu. Vatandaşlar ve turistler kumsalda güneşlendi ve denizde yüzdü."}
{"text": "Aşağıokçular Mahallesi'nde yaşayan 14 yıllık evli Hülya ve Erkan Dibo, çocuk sahibi olmak için 3 kez tüp bebek tedavisi gördü. Tedavileri olumsuz sonuçlanan çift, bir televizyon kanalında yayımlanan ve devlet koruması altındaki kimsesiz çocukların aile özlemini anlatan \"Çocukluk\" adlı diziden etkilenip 4 yıl önce koruyucu aile olmaya karar verdi. Aynı yıl Aile ve Sosyal Hizmetler İl Müdürlüğüne yaptıkları başvuru kabul edilen aile, şu an 5 yaşında olan kız ve 8 yaşındaki erkek çocuğun bakımını üstlenmeye başladı. Çift, yuvalarının kapısını açarak aile ortamında büyümelerine imkan sağladıkları iki kardeşin, geleceğe emin adımlarla ilerlemesi için çaba sarf ediyor. Hülya Dibo, AA muhabirine, evlat hasretini koruyucu aile oldukları çocuklarla dindirdiklerini söyledi. İzledikleri dizideki çocuklardan etkilendiklerini dile getiren Dibo, şöyle konuştu: \"Televizyondaki dizide çocukların kuruluştaki yaşamı anlatılıyordu. O çocukların sürekli aile hayaliyle yaşamaları beni çok etkilemişti. Eşime ısrar ettim ve koruyucu aile olmak için başvurduk. Çok güzel iki çocuğa sahip olduk. Çocuklar geldiğinde hayatımız tamamen değişti. Eşim ve ben çocukları çok seviyoruz. Bu şekilde hem çocuklara anne baba olmak hem de çocuk özlemini gidermek istedik.\" Dibo, okula devam eden çocukları sosyalleşmeleri için çeşitli kurslara da gönderdiklerini anlattı. Çocukların bakımını üstlenmeden önce sıradan bir hayatlarının olduğunu belirten Dibo, \"Çocuklar evimize neşe kattı. Herkese tavsiye ederim.\" dedi. Erkan Dibo ise iki evladını da çok sevdiğini dile getirdi. Çocukları \"Allah'ın hediyesi\" olarak gördüklerini vurgulayan Dibo, \"Geldiklerinde kızımız 1,5 yaşındaydı. Kardeş olmaları hem bizim için hem de onlar için çok iyiydi. İlk günden bu yana çok güzel iletişimimiz var. 4 yıldır iyi geçiniyoruz. Babalık hissini onlarla yaşadım.\" ifadelerini kullandı.", "summary": "Hülya ve Erkan Dibo, tüp bebek tedavisinden sonuç alamayınca 4 yıl önce koruyucu aile olmaya karar verdi. Aile, 5 yaşındaki kız ve 8 yaşındaki erkek çocuğun bakımını üstlenerek onları sıcak bir aile ortamında büyütmeye başladı. Çift, çocuklarına anne-baba olmanın mutluluğunu yaşadıklarını ve bu deneyimi herkese tavsiye ettiklerini belirtti."}
{"text": "Cumhurbaşkanı Recep Tayyip Erdoğan'ın eşi Emine Erdoğan'ın himayesinde yürütülen \"Ata Tohumu\" projesi kapsamında bir araya gelen 8 kadın, 2022'de Dane Riz Kadın Girişimi Üretim İşletme Kooperatifini kurdu. Kocaeli Büyükşehir Belediyesinin destekleriyle Başiskele ilçesinde kurulan serada ata tohumlarını toprakla buluşturan kadınlar, ilk yıl 10 bin, ikinci yıl 25 bin, bu yıl ise 110 bin fide üretmeyi başardı. Tescilli ata tohumlarından Kandıra kıl biberi, salçalık biber, Kandıra Anka domatesi ve turuncu çeri kokteyl domatesin üretimini yapan kadınlar, bu yıl Koçaş ve topak patlıcanlarını da ürün yelpazelerine ekledi. Yeni kurulacak seralarla üretim kapasitelerini artırmak isteyen kadınlar, hem aile bütçelerine katkı sunmayı hem de sürdürülebilir tarımı yaygınlaştırmayı hedefliyor. Dane Riz Kadın Girişimi Üretim İşletme Kooperatifi Başkanı Serap Aslan, AA muhabirine, \"Ata Tohumu\" projesine gönüllü başladıklarını, bahçelerinde ektikleri tohumlardan güzel verim almaları üzerine 3 yıl önce gönüllü kadınlarla \"tohum serpen\" anlamına gelen Farsça \"Dane Riz\" adıyla kooperatifi kurduklarını söyledi. Kuruldukları ilk yıl 10 bin, ikinci yıl ise 25 bin fide ürettiklerini aktaran Aslan, \"Bu yıl 110 bin ata tohumundan fideyi doğaseverler ve tarımseverlerle buluşturacağız. Amacımız sürdürülebilir tarımın yaygınlaştırılması. Ürettiğimiz fideler hibrit gibi değil, çekirdeğine iyi bakılırsa nesiller boyu yetiştirilebilir. Büyükşehir Belediyesinin bize tahsis ettiği serada 8 kadın üretim yapıyoruz.\" diye konuştu. Ata tohumlarının uzun yıllardır nesilden nesile aktarılan değerli miraslar olduğunu vurgulayan Aslan, \"Ata tohumu sevenler, organik tarım yapanlar ve özellikle hobi bahçesi sahipleri bu fideleri tercih ediyor. Hibrit fideler tek yıllık oluyor ancak ata tohumları her yıl yeniden filizlenebilir. Torunlara miras kalabilecek nitelikte. Bizim için çok kıymetli.\" ifadelerini kullandı. Aslan, Kocaeli'de tescillenmiş ve sertifikalanmış 4 çeşit ata tohumunu serada ürettiklerine değinerek, \"Kandıra kıl biberi, salçalık biber, Anka domates ve turuncu çeri kokteyl domatesin üretimini yapıyoruz. Bu yıl Koçaş ve topak patlıcanı da ürünlerimize dahil ettik. Mayıs ayı itibarıyla fidelerin satışını seralarımızdan gerçekleştiriyoruz. Çeşitleri artırmak için çalışıyoruz.\" dedi. Ata tohumundan üretilen fidelerin daha fazla talep görmesini ve çiftçilerin bu tohumları toprakla buluşturmasını istediklerini dile getiren Aslan, şöyle devam etti: \"Şu an herkes sürdürülebilirlik için çaba gösteriyor. Biz de tarım alanında ata tohumu fideleri üreterek bu mücadeleye katkı sunuyoruz. Ata tohumları tat, koku ve vitamin değeri açısından hibrit türlere göre çok daha yüksek özellikler taşıyor. Geçmişten geleceğe miras olan ata tohumlarımızla üretmeye devam ediyoruz.\" Kooperatif üyelerinden Ayda Döşkaya, sabahın erken saatlerinde seraya geldiklerini ve fideleri büyük emekle yetiştirdiklerini anlattı. Fideleri çocuk gibi özenle büyüttüklerini söyleyen Döşkaya, \"Artık pek çok ürün ilaçlanıyor. Ne yediğimizi bilmiyoruz. Tükettiğimiz sebzenin tohumunu tekrar alamıyoruz ama ata tohumlarından yeniden tohum alabiliyoruz. Bu da sürdürülebilirliği beraberinde getiriyor. Ata tohumumuza sahip çıkalım.\" dedi.", "summary": "Emine Erdoğan'ın himayesinde yürütülen \"Ata Tohumu\" projesi kapsamında, 8 kadın, Kocaeli'de kurdukları kooperatifle ata tohumlarından fide üretiyor. İlk yıl 10 bin, ikinci yıl 25 bin, bu yıl ise 110 bin fide üreten kadınlar, ata tohumlarının sürdürülebilir tarımı desteklediğini vurguluyor ve bu tohumları, organik tarım ve hobi bahçesi sahipleriyle buluşturmayı hedefliyor."}
{"text": "Emekli olduktan sonra namaz kılmak ve Kur'an-ı Kerim öğrenmek için gittiği tarihi Hunat Camisi'nin bahçesinde arkadaşlarıyla konuşurken cami temizliği için personel arandığını öğrenen İnce, gönüllü olarak camiyi temizlemeye karar verdi. İnce, haftanın 6 günü düzenli olarak \"Sultan Cami\" ve \"Cami Kebir\" gibi isimlerle de anılan tarihi Ulu Cami'yi evi gibi temizliyor. Yaşına aldırmadan eline aldığı elektrikli süpürgeyle halıları temizleyen İnce, minberden kürsüye ve mihraba caminin bütün bölümlerinin temizliğini yapıyor. İnce, temizlikten arta kalan zamanlarında da Kur'an-ı Kerim öğrenerek kendini geliştiriyor. Emekli işçi Turgut İnce, AA muhabirine, 2014 yılında Melikgazi Belediyesi Park Bahçeler Müdürlüğünden emekli olduğunu söyledi. Hunat Camisi'nin bahçesinde caminin temizliği için bir kişinin arandığını duyması üzerine cami derneğine başvurduğunu anlatan İnce, 7 yıldır gönüllü olarak temizlik yaptığını dile getirdi. İnce, saat 09.00 gibi geldiği caminin temizliğine erken saatlerde başladığını, cemaate temiz bir ortam hazırladığını vurguladı. Merdivenleri, ayakkabılıkları, halıları, minberi, vaaz kürsüsünü ve mihrabı temizlediğini ifade eden İnce, \"Buradan bir şey beklediğimizden değil ama bir dua alabilir miyiz diye düşündük. Rabb'imin rızasını kazanabilir miyiz düşüncesiyle başladık. Yoksa asgari ücretle sanayide de çalışırım ama bizimki para değil. Burada dua almak, Rabb'imin rızasını kazanmak maksadıyla çalışıyoruz.\" diye konuştu. Manevi bir ortamda çalıştığına dikkati çeken İnce, \"Çok mutluyum. Buranın maneviyatı bambaşka. Bazen insan kendini Kabe'de gibi zannediyor.\" dedi. İnce, gücü yettiğince caminin temizliği için çalışacağını sözlerine ekledi.", "summary": "Emekli işçi Turgut İnce, Hunat Camisi'nin temizlik işini gönüllü olarak yapıyor. 7 yıldır düzenli olarak camiyi temizleyen İnce, temizliğin yanı sıra Kur'an-ı Kerim öğrenerek manevi gelişimine de katkı sağlıyor. İnce, cami temizliğini, para beklemeden sadece dua almak ve Allah’ın rızasını kazanmak amacıyla yaptığını belirtiyor."}
{"text": "Kentte bir okulda öğrenim gören Elif Büşra Yalçın, okula ziyarete gelen Vali Aydoğdu'ya özel gereksinimli ağabeyi Buğra İbrahim Yalçın'ın askerlik hayali olduğunu söyledi. Aydoğdu’nun talimatı ile İl Jandarma Komutanlığında bir günlüğüne askerlik deneyimi yaşayan Yalçın, unutulmaz anlar yaşadı. Askeri üniforma giydirilen Yalçın'a, temel askeri eğitim ve faaliyetler hakkında bilgiler verildi. Komutanlar ve askerler eşliğinde birliğe katılan genç, hayalini kurduğu askerlik atmosferini yakından deneyimleme fırsatı buldu. Askerlik deneyimini yaşayan Yalçın’ın ailesi ise bu özel anlara tanıklık etmenin gururunu yaşadı. Vali Hamza Aydoğdu, \"Buğra’nın hayalini gerçekleştirmek büyük mutluluk. Onun sevincine ortak olmak, hayalini yaşadığını görmek bizleri de duygulandırdı.\" dedi. Aydoğdu tarafından katılım belgesi ve hediyeler takdim edilen Yalçın, duygularını \"Çok mutluyum, hayalim gerçek oldu.\" sözleriyle ifade etti. Programa, Belediye Başkanı Bekir Aksun, İl Jandarma Komutanı Tuğgeneral Veysel Yanık, Yalçın'ın ailesi ve yakınları katıldı.", "summary": "Elif Büşra Yalçın, ağabeyi Buğra İbrahim Yalçın’ın askerlik hayalini Vali Aydoğdu'ya iletti. Aydoğdu’nun talimatıyla, Yalçın bir günlüğüne askerlik deneyimi yaşadı. Askeri üniforma giyen Yalçın, temel askeri eğitim alarak hayalini gerçeğe dönüştürdü. Ailesi bu özel anı gururla izledi."}
{"text": "Milli Eğitim Bakanlığı ile Tarım ve Orman Bakanlığı işbirliğinde yürütülen \"Köy Yaşam Merkezleri\" projesi kapsamında kentte Valilik tarafından başlatılan çalışmayla, uzun yıllardır boş olan ve kaderine terk edilen atıl binalar yeniden canlandırılıyor. Bünyesinde çocuk parkı, muhtarlık makamı, sağlık ve sohbet odaları bulunan merkezler, ayrıca nişan ve düğün gibi etkinliklere ev sahipliği yapabilecek. Kentte, halihazırda hizmete sunulan 3 yaşam merkezinde bir araya gelen vatandaşlar, demlenen çay ve ikramlar eşliğinde sohbet ederek, kaynaşma fırsatı yakalıyor. Çocuklar da burada kurulan parklarda oyun oynuyor. Yaşam merkezi açılan köyler arasında bulunan Kılıçlı'nın muhtarı Yurdel Karayel, AA muhabirine, 25 yıldır atıl durumda bulunan, İl Özel İdaresine ait binanın, projeyle halkın kullanımına açıldığını söyledi. Binanın A'dan Z'ye yeniden dönüştürülerek iyi bir görüntüye kavuşturulduğunu anlatan Karayel, \"Valiliğimizin katkılarıyla binanın çevre düzenlemesi, iç dizaynları yapıldı, çatısı onarıldı. Yine köylüler olarak biz de katkıda bulunduk. Cezaevinin katkıları oldu, orada kalan mahkumlar işçiliğini yaptı. O şekilde burayı restore ettik.\" dedi. Vatandaşlardan Aydın Kaba, köylerinde böyle bir hizmetin sunulmasından mutluluk duyduklarını dile getirdi. Merkezin açılmasında emeği geçenlere teşekkür eden Kaba, şöyle konuştu: \"Köy konağı değil vali konağı gibi oldu. Köylüler olarak hep beraber toplaşıyoruz, burada yapacaklarımızı, projelerimizi birbirimize anlatıyoruz. Köyümüz için çok güzel bir yatırım oldu. Çocuklarımız eğleniyor, biz oturuyoruz. Tabii köyler boşalıyor. Bir emekliler kaldı. Gündüz işi olmayanlar geliyor, akşamları sohbet muhabbet ediyoruz. Hafta sonları parklar çok kalabalık oluyor. Yani çok güzel oldu, torunlarımız da çok sevindi.\" Ayşe Özkara da kadınlar olarak köylerinde böyle bir mekanın açılmasını memnuniyetle karşıladıklarını anlattı. Çok güzel bir ortamda hoşça vakit geçirme fırsatı bulduklarını belirten Özkara, \"Burası yıkık dökük, virane bir yerdi. Allah razı olsun yapandan, edenden. Şu an yapıldı, edildi, çok memnunuz. Muhtarımıza teşekkür ederiz. Çevremiz güzelleşti, bu tabloyla biz de gurur duyuyoruz. Buraya geliyoruz, kendi aramızda sohbetler ediyoruz, çocuklarımız, torunlarımız parkta eğlenme fırsatı yakalıyor.\" dedi.", "summary": "\"Köy Yaşam Merkezleri\" projesi kapsamında, atıl durumda olan binalar yeniden canlandırılarak köylerde yaşayan vatandaşlara sosyal bir alan sağlandı. Kılıçlı köyündeki yaşam merkezi, çocuk parkı, muhtarlık makamı ve sohbet odalarıyla halkın hizmetine sunuldu. Köylüler, burada bir araya gelip sohbet ederken, çocuklar parkta eğleniyor. Merkez, köylerde kaynaşmayı artırırken, kadınlar ve yaşlılar da keyifli vakit geçirme fırsatı buluyor."}
{"text": "Tütün ve teknoloji bağımlılığına karşı farkındalık oluşturmayı amaçlayan projede, il genelinde 4. sınıf öğrencileri ile ailelerine yönelik eğitim programları düzenlendi. Gönüllü Yeşilay eğitmenleri tarafından verilen bilinçlendirme çalışmalarıyla yaklaşık 20 binin üzerinde aileye ulaşıldı. Çalışma kapsamında öğrencilerden bağımlı bir aile bireyine mektup yazarak duygu ve düşüncelerini ifade etmeleri istendi. Öğrencilerin yazdığı mektuplar, aile içi iletişimi güçlendirirken bağımlılıkla mücadelede de etkili oldu. Proje kapsamında babasına mektup yazan 4. sınıf öğrencisi Bedirhan Bozlak, AA muhabirine, yazdığı satırlar sayesinde babasının sigarayı bıraktığını söyledi. Mektubunda, babasının her sigara içtiğinde bundan derinden etkilendiğini anlattığını söyleyen Bozlak, \"Babamın öleceğine adım adım daha çok yaklaştığını düşünüp yatağıma yattığımda ağlamaktan yastığımın ıslandığını, çok duygulandığımı yazdım. 'Baba, yapma, etme, içme, bırak şunu, çöpe at' dedim ve babamın sigarayı bırakmasını sağladım.\" ifadelerini kullandı. Babasının mektubu okuduktan sonra gözyaşlarını tutamadığını aktaran Bozlak, \"Babam 'Oğlum için her fedakarlığı yaparım' dedi ve sigara paketini alıp çöpe attı. Artık bize daha çok ilgi gösteriyor, daha mutlu bir aile olduk. Babam çok mutlu, çok güzel kokuyor.\" dedi. 22 yıldır sigara içtiğini belirten baba Hakan Bozlak ise oğlunun mektubu sayesinde sigarayı tamamen bıraktığını söyledi. Bozlak, \"Oğlumun bir tek gözyaşını dünyalara değişmem. Bu yüzden de paketimi kırıp çöpe attım.\" ifadelerini kullandı. 4. sınıf öğrencisi Betül Yıldırım da sigara kullanan dedesi Ali Yıldırım için kaleme aldığı mektupla projeye katıldı. Dedesiyle tarlada oynadıkları anları ve birlikte geçirdikleri mutlu zamanları hatırlatan Yıldırım, şunları kaydetti: \"Dedem, bize o kadar fedakarlık yapıyor. Tarlalarda oynuyoruz, eğleniyoruz, sonra da o güzel insanın, güzel dedemin bir anda kaybolması beni çok korkutuyordu. Mektubumda, dedeme sigarayı bırakmasını, sigarayı bırakınca daha da mutlu olabileceğimizi anlatmak istedim. Dedem beni kırmadı, ailemizi kırmadı, kendini korudu. Hem kendini mutlu etti hem de ailemizi mutlu etti. Yeşilaya da çok teşekkür ederim.\" Mektubun ardından sigarayı bırakan 65 yaşındaki dede Ali Yıldırım, \"40 yıldan beri sigara içiyorum. Torunum bana, 'Sen bize doğal ürünler yetiştiriyorsun ama kendin zehir içiyorsun' dedi. Bu sözler beni çok etkiledi. Torunumun hatırı için sigarayı bıraktım.\" diye konuştu. Yeşilay Kahramanmaraş Kadın Komisyonu Başkanı Dilek Konuş ise ocak ayının ilk haftası itibarıyla 11 ilçedeki 437 okulda 20 bin 522 öğrenciye mektup kağıtları ve zarflarının dağıtıldığını anlattı. Konuş, \"Sınıf ve rehber öğretmenleri ile Yeşilay gönüllülerinin rehberliğinde öğrenciler mektuplarını kaleme aldı. Süreç sonunda bağımlılıktan kurtulan velilerimiz oldu. Bu, bizler için büyük bir kazanım.\" dedi.", "summary": "Kahramanmaraş'ta, tütün ve teknoloji bağımlılığına karşı farkındalık yaratmayı amaçlayan projede, 4. sınıf öğrencileri ve ailelerine yönelik eğitimler düzenlendi. Öğrenciler, bağımlı aile bireylerine yazdıkları mektuplarla aile içi iletişimi güçlendirdi ve bağımlılıkla mücadelede etkili oldu. Bedirhan Bozlak, yazdığı mektupla babasının sigarayı bırakmasını sağlarken, Betül Yıldırım da dedesini sigara içmeyi bırakmaya ikna etti. Yeşilay'ın bu projeyle 20 binin üzerinde kişiye ulaşıldı."}
{"text": "Baraj kıyısında bulunan ve milattan önce 14 bin ila 3 bin yılları arasında aktif olduğu tahmin edilen Çakallar ve Sindel volkanlarının lav kalıntıları, binlerce kuşa uğrak noktası, bazılarına ise yuva oldu. Baraj sularındaki çekilmeyle ortaya çıkan doğal oluşumlar, göçmen karabatak, gri balıkçıl ve pelikan gibi birçok kuş türü için üreme alanı haline de geldi. Lav kalıntılarının oluşturduğu küçük adacıklar, özellikle karabataklar için güvenli yuvalama alanları sunuyor. Bu adacıklarda konaklayan yüzlerce kuş, yavrularını uçmayı öğrenene kadar burada büyütüyor. Kuşlar, üreme döneminin ardından bölgeden ayrılıyor.", "summary": "Çakallar ve Sindel volkanlarının lav kalıntıları, baraj sularındaki çekilme ile ortaya çıkıp, kuşlar için üreme alanı haline geldi. Karabatak, gri balıkçıl ve pelikan gibi kuşlar, lav kalıntılarının oluşturduğu adacıklarda yuvalarını yaparak yavrularını büyütüyor. Üreme dönemi bitiminde ise kuşlar bölgeden ayrılıyor."}
{"text": "Mardin Büyükşehir Belediyesi ile yapılan protokol çerçevesinde öğrenciler, sedir, oturma bankı, piknik masası, çardak, saksı ve çöp kovası üretimi için kolları sıvadı. Mobilya ve İç Mekan Tasarımı ile Metal Teknolojisi alanlarında eğitim gören 60 öğrenci, 12 öğretmen gözetiminde ilin tamamına dağıtılmak üzere ilk etapta 300 piknik masası, 400 bank, 500 saksı, 500 çöp kovası ve 200 sedir yapmaya başladı. İlçe Milli Eğitim Müdürü Abdulkadir Gümüş, AA muhabirine, okulda Mardin Büyükşehir Belediyesi ile yapılan protokol gereği 5 çeşit ürün yaptıklarını söyledi. Taziyeevlerine sedir, şehrin farklı noktalarında kullanılacak saksı, çöp kovaları ile park ve bahçelere bank ve piknik masaları ürettiklerini belirten Gümüş, şunları kaydetti: \"Üretimler devam ediyor. Yapılan ürünleri belediye ekipleri ihtiyaç duyulan yerlere götürüyor. Büyükşehir Belediyesi ile 23 milyon liralık bir protokol imzaladık. Büyükşehir Belediyemizin çalışmaları bu şekilde devam ederse yılsonu itibarıyla ciromuz 30 milyon lirayı bulacaktır. Atölyelerimizde tam kapasite ile 60 öğrencimiz sürekli çalışabiliyor. Öğrencilerimiz bir asgari ücret alabiliyor. Büyükşehir Belediyemiz bu protokol ile öğrencilerimizin istihdamına ve şehrimizin güzelleşmesine katkı sunuyor.\" Mardin Büyükşehir Belediyesi Çevre Koruma ve Kontrol Daire Başkanı Halef Eraslan ise Vali ve Büyükşehir Belediyesi Başkan Vekili Tuncay Akkoyun'un talimatıyla yapılan protokol çerçevesinde kent donatılarını vatandaşların hizmetine sunduklarını anlattı. Öğrencilerden Hamdullah Akkoyun da okulda üretim yaptıkları için mutlu olduklarını söyledi. Metal teknolojisi alanında mesleğin birçok inceliklerini öğrendiğini kaydeden Akkoyun, ileride iş yeri açmak istediğini anlattı. Şahin Tarhan ise mobilya bölümünde eğitim gördüğünü ve öğretmenlerinin desteğiyle meslek öğrendiklerini dile getirdi.", "summary": "Mardin Büyükşehir Belediyesi ile yapılan protokol kapsamında, 60 öğrenci, 12 öğretmen gözetiminde çeşitli kent donatım ürünleri üretiyor. Öğrenciler, park ve bahçeler için bank, piknik masası, saksı, çöp kovası ve sedir gibi ürünler yaparak şehirdeki çeşitli alanlara dağıtılmak üzere üretim yapıyor. Proje, öğrencilere istihdam sağlarken, şehrin güzelleşmesine de katkı sunuyor."}
{"text": "Kahramanmaraş merkezli 6 Şubat 2023'teki depremlerde, Çay Mahallesi'ndeki İnönü İlkokulu yıkıldı. Afetin ardından okulun öğrencileri bir süre konteyner kentlerde açılan sınıflarda, daha sonra da çevredeki diğer okullarda eğitimlerine devam etti. İbrahim Çeçen Vakfının desteğiyle yıkılan okulun yerine yaptırılan 24 derslikli Nezahat Çeçen İlkokulu eylül ayında açıldı. İlçedeki farklı okullarda eğitimlerine devam eden öğrenciler, yaptırılan yeni binayla yeniden arkadaşlarıyla aynı sınıfta buluştu. Depremden olumsuz etkilenen ve halen travmayı atlatmakta zorluk yaşayan öğrencilerin okula motivasyonlarını artırmak, sosyalleşmelerini sağlamak amacıyla Halk Eğitimi Merkezi ve İlçe Mili Eğitim Müdürlüğünce tekvando ve halk oyunları kursları açıldı. Öğrenciler derslerinin ardından her gün 20 kişilik gruplar halinde katıldıkları kurslarla hem arkadaşlarıyla güzel vakit geçiriyor hem de yaşadıkları deprem travmasını atlatıyor. Okul Müdürü Nazım Karabulut, AA muhabirine, çocukların açılan kurslara keyifle katıldığını söyledi. Öğrencilerin yaşadıkları kötü süreci atlatabilmeleri için ellerinden geleni yapmaya çalıştıklarını anlatan Karabulut, \"Biz depremin izlerini silmek için çeşitli sosyal etkinlikler, kulüp faaliyetleri yapıyoruz. Zaman zaman öğrencilerimize yönelik seminerler verdiriyoruz.\" dedi. Karabulut, kurslar sayesinde öğrencilerin okula daha istekli geldiğini belirterek, şöyle konuştu. \"Bu faaliyetlere başladıktan sonra öğrencilerimiz çok mutlu bir şekilde okula geliyorlar. Hepsi çok heyecanlı, okullarını çok seviyorlar, öğretmenlerine çok bağlılar. Burada güzel bir aile ortamı oluşmuş durumda. Özellikle sosyal etkinliklerden sonra öğrencilerimizin kendilerine olan güvenleri daha da gelişti.\" Karabulut, önümüzdeki eğitim öğretim döneminde de çocuklar için masa tenisi ve yüzme başta olmak üzere farklı alanlarda da kurslar düzenlemeyi planladıklarını dile getirdi. Tekvando antrenörü Çiğdem Borael de her gün 20 öğrenciye kurs verdiğini söyledi. Öğrencilerin kursa severek katıldığını anlatan Borael, \"Öğrencilerimizin korkularını yavaş yavaş yendik çok şükür. Burayı ve tekvandoyu çok seviyorlar. 'Depremde her şeyimiz yıkıldı, oyuncaklarım yok' diyorlardı. Olumsuz düşüncelerini bir nebzede olsa yıktık.\" diye konuştu. Halk oyunları eğitmeni Ferzan Damar da öğrencilerden ve velilerden çok güzel geri dönüşler aldıklarını belirtti. Öğrencilerden Melis Boyacıoğlu, kurslarda arkadaşlarıyla çok güzel vakit geçirdiklerini anlattı. Elif Nisa Kınalı da kursta farklı yörelere ait oyunları öğrendiklerini ve çok eğlendiklerini kaydetti.", "summary": "Kahramanmaraş'taki deprem sonrası yıkılan İnönü İlkokulu'nun yerine yapılan 24 derslikli Nezahat Çeçen İlkokulu eylül ayında açıldı. Öğrenciler, depremin izlerini silmek için düzenlenen tekvando ve halk oyunları kurslarına katılarak hem sosyalleşiyor hem de motivasyonlarını artırıyor. Okul yönetimi, öğrencilerin okula daha istekli gelmesini sağlayarak güvenlerini pekiştirmeyi amaçlıyor. Kurslar, öğrencilerin yaşadıkları travmayı atlatmalarına yardımcı oluyor."}
{"text": "1924 doğumlu, 6 çocuk, 14 torun sahibi Arıcı, kent merkezindeki Kazım Karabekir İlkokulunda müdürlük yaparken 1978'de emekli oldu. Hayatını eğitime adayan ve çok sayıda öğrenci yetiştiren Arıcı, 1956'da boş zamanlarında başladığı arıcılığı, emekliliğinin ardından yaşam biçimi haline getirdi. Merkeze bağlı Sugöze köyünde yaşamını sürdüren Arıcı, 69 yıldır arıcılıkla uğraşıyor. Eşini 15 yıl önce kaybeden Arıcı, evinin bahçesindeki kovanlarla sabahın ilk ışıklarında ilgilenmeye başlıyor. \"Oğlum\" diye seslenerek arılarıyla konuşan Arıcı, ilerleyen yaşına ve titreyen ellerine rağmen kovanların bakım ve tamirini ihmal etmiyor. Doğal yöntemlerle elde ettiği balı satarak ek gelir sağlayan Arıcı, kazandığı paradan çok arılarla kurduğu bağ, doğayla yaşadığı bütünlükle zinde kalıyor. Arıcı, emek, sadakat, doğayla barış içinde yaşamak ve üretim tutkusuyla gençlere de örnek oluyor. Kazım Arıcı, AA muhabirine, arıcılığın kendisi için yaşam biçimi olduğunu söyledi. Ömrünün 101. yılını doldurmayı arıcılığa borçlu olduğunu vurgulayan Arıcı, \"Beni tanıyanlar, 101 yaşıma rağmen hala arıcılık yaptığımı bilir. Arıcılığı ölünceye kadar yapacağım. Çünkü bunlar benim sağlığım, ilacımdır. Bunlarsız yapamam. Ayrıca 10-15 kovan daha alacağım. Ne zaman ölürsem, o zaman biter o iş.\" dedi. Arıcılığın mutluluk verici bir uğraş olduğunu dile getiren Arıcı, bunun meslek olmanın yanı sıra ilgilenen herkesi dinlendirdiğini anlattı. Mesleğinde çeşitli sertifika ve belge alan Arıcı, boş zamanlarında arılıkta dinlendiğini, kitap okuyarak vakit geçirdiğini söyledi. Arıcılığa karşı duygularının çok derin olduğunu ifade eden Arıcı, \"Ardahan'a fenni arıcılığı getiren ilk benim. Arıcılığı seversen yaparsın. Bunu sevdiğim, değerini bildiğim için ölene kadar yapacağım. Yeter ki elim ayağım tutsun. Yaşıyorum, yaşatacağım.\" diye konuştu.", "summary": "1924 doğumlu Kazım Arıcı, 69 yıldır arıcılıkla uğraşıyor ve 101 yaşında olmasına rağmen hala aktif olarak arıcılık yapıyor. Emekliliğinden sonra yaşam biçimi haline getirdiği arıcılık sayesinde ek gelir sağlıyor ve bu uğraş ona sağlık, mutluluk ve zindelik veriyor. Arıcı, arıcılığı yaşamı boyunca sevdikçe ve değerini bildikçe sürdürdüğünü belirtiyor."}
{"text": "Van YYÜ Sağlık, Kültür ve Spor Daire Başkanlığınca, öğrencilerin tarih bilincinin geliştirilmesi ve çevre konusunda duyarlılığın artırılması amacıyla etkinlikler düzenleniyor. Akademisyenler eşliğinde yapılan etkinliklere ve gezilere katılarak Van'daki tarihi yapılar ile doğal güzellikleri yerinde görme fırsatı bulan öğrenciler, gittikleri yerlerde \"sıfır atık\" temasıyla çöp topluyor. Üniversite öğrencileri için belirlenen rotalardan biri de Gevaş ilçesi sınırlarında yer alan ve Van Gölü'nde 15 dakikalık tekne yolculuğuyla ulaşılabilen Akdamar Adası oldu. Van Büyükşehir Belediyesinin de destek verdiği etkinlikte, feribot ve teknelerle Akdamar Adası'na götürülen yaklaşık 300 öğrenci ve akademisyenler, yeşille mavinin buluştuğu, çiçeklerin açtığı adada gezinti yaptı, üzerindeki kiliseyi ziyaret etti. Eşsiz manzarayı cep telefonlarıyla görüntüleyen öğrenciler, daha sonra adada ve göl kıyısında çevre temizliği yaptı. Torbalara doldurulan çöpler, görevliler tarafından bölgeden alındı. Van YYÜ Rektörü Prof. Dr. Hamdullah Şevli, AA muhabirine, gezinin öğrencilere tarih, kültür ve medeniyet açısından önemli bir bakış açısı kazandırdığını söyledi. Öğrencilerin düzenlenen geziler sayesinde birçok medeniyete ev sahipliği yapan Van'ı yakından tanıma imkanı bulduğunu belirten Şevli, şunları kaydetti: \"Eğitim öğretim sadece derslerden, laboratuvarlardan ibaret değil. Farklı illerden gelerek ilimizde eğitimlerini sürdüren öğrencilerimizin tarihi mekanları görmelerini, buranın kültürünü öğrenmelerini önemli buluyoruz. Düzenlediğimiz etkinliklerle bunu sağlamaya çalışıyoruz. Van, tarihi yapıları ve doğal güzellikleriyle önemli bir şehir. Bu yıl 3 bin öğrencimizi öğretim üyelerimiz ve rehberler eşliğinde Muradiye Şelalesi'ne, Eski Van Şehri'ne, Hoşap, Çavuştepe ve Van kalelerine, müzeye, Tarihi Selçuklu Mezarlığı'na, Halime Hatun Kümbeti'ne, Başkale ilçesinde Pamukkale'yi andıran görüntüsüyle dikkati çeken travertenlere, peribacalarının bulunduğu bölgeye götürerek tarihi ve turistik mekanları görmelerini sağlamaya çalıştık. Tarihini bilen, değerlerine bağlı, bilime ve teknolojiye hakim gençlik yetiştirmeyi hedefliyoruz.\" Van YYÜ Kültür Hizmetleri Şube Müdürü Nuray Haytabaşı ise öğrencilere tarihi mekanları ve kültürel alanları tanıtmaya yönelik çalışma yürüttüklerini dile getirdi. Üniversite olarak sadece akademik değil, kültürel, sosyal ve çevresel anlamda donanımlı, yüksek duyarlılığa sahip öğrenciler yetiştirmeyi amaçladıklarını vurgulayan Haytabaşı, \"Öğrencilerimize her zaman yol açıyor, destekliyoruz. Bugünkü rotamız eşsiz noktalarından biri olan Akdamar Adası. Öğrencilerimize dünyanın en büyük sodalı gölü olan Van Gölü'nde bulunan Akdamar Adası'nı ve üzerindeki tarihi dokuyu tanıttık. Çevresel duyarlılıklarını artırmak için de gittiğimiz her mekanda çevre temizliği yapıyoruz. Bu konuda farkındalık oluşturmayı amaçlıyoruz. İlimizin güzelliklerini geleceğin kültür elçileri olan öğrencilerimiz tanıtacak.\" diye konuştu. Van YYÜ Edebiyat Fakültesi Sosyoloji Ana Bilim Dalı Öğretim Üyesi Doç. Dr. Mehmet Baki Bilik de \"Öğrencilerimizi doğal güzellikler ve kültürel mirasımızla buluşturmak istiyoruz. Bu tür etkinlikler öğrencilerimizin ufkunu açıyor, kaynaşmalarını sağlıyor. Her öğrencimiz bir kültür elçisi. Mezun olduktan sonra gittikleri yerlerde ilimizin güzelliklerini anlatacak, kentin tanıtımına katkı sunacaklar. Etkinliği bu nedenle önemli buluyoruz.\" dedi. Diyarbakır'dan gelen Ziraat Mühendisliği Bölümü 2. sınıf öğrencisi Hümeyra Uludağ, düzenlenen etkinliklerin öğrenciler tarafından memnuniyetle karşılandığını dile getirdi. Akdamar Adası'na ilk kez gittiğini belirten Uludağ, \"Van tarihi mekanları ve doğasıyla güzel bir şehir. Burayı çok seviyorum. Eğitim gördüğümüz ili gezerek tanıyoruz. Aynı zamanda çevre temizliği yaparak farkındalık oluşturmaya çalışıyoruz. Bize bu imkanı sağlayan rektörümüze, hocalarımıza teşekkür ederim.\" ifadelerini kullandı. Van YYÜ Sosyoloji Bölümü 2. sınıf öğrencisi Tuğba Sereş, ilk defa görme fırsatı bulduğu Akdamar Adası'nda farklı bir güzellikle karşılaştığını anlattı. Herkesi Van'ı ve adayı görmeye davet eden Sereş, \"Kültürel mirasımıza sahip çıkmak istiyoruz. Düzenlenen etkinliği çok anlamlı buluyorum. İnsanları, çevreyi temiz tutmaları konusunda da duyarlı olmaya yönlendiriyoruz.\" dedi. Peyzaj ve Süs Bitkileri Yetiştiriciliği Bölümü öğrencisi Ali Osman Yıldız da \"Buradaki tarihi yapılar insanı çok etkiliyor. Etkinlikte güzel zaman geçirdik, çevre temizliği yaptık, çöpleri topladık. Tarihi mekanlarımızın temiz olmasına önem veriyoruz. Hem geziyor hem de tarihimizi öğreniyoruz.\" ifadelerini kullandı.", "summary": "Van YYÜ, öğrencilerinin tarih bilincini geliştirmek ve çevre duyarlılığını artırmak için etkinlikler düzenliyor. Akdamar Adası'na düzenlenen gezide, öğrenciler tarihi yapıları keşfederken çevre temizliği yaparak \"sıfır atık\" bilincini benimsediler. Etkinlik, öğrencilere Van'ın doğal ve kültürel mirasını tanıtarak, çevreye karşı duyarlılıklarını artırmayı hedefliyor."}
{"text": "Kente 150 kilometre uzaklıktaki Dereiçi Mahallesi'nde yer alan travertenler, kireçtaşından oluşan terasları ve mineralli su havuzlarıyla öne çıkıyor. Baharın tonlarına bürünen vadide patika yollardan yarım saatlik yürüyüşle ulaşılan travertenler, havanın ısınmasıyla doğaseverleri ağırlıyor. Pamukkale'deki oluşumlara benzerliğiyle bilinen travertenleri ziyaret edenler, temiz havada doğayla iç içe zaman geçirme fırsatı buluyor. Muradiye Halk Eğitimi Merkezi'nde açılan fotoğrafçılık kursunda eğitim alan kursiyerler de travertenlerin olduğu bölgeye giderek eşsiz manzarayı görüntüledi. Erciş ilçesinde görev yapan Kayserili öğretmen Fatma Uçtu, AA muhabirine, bölgedeki doğal oluşumların Denizli'deki travertenlere benzediğini söyledi. Bölgeye ilk kez geldiğini belirten Uçtu, şunları kaydetti: \"Daha önce Denizli'deki travertenleri gezmiştim. Şimdi ise Başkale'nin gözde yerlerinden birindeyiz. Burası da doğal güzellikleriyle ünlü bir yer. Ekipçe ziyaret etmek istedik. Burada çok güzel vakit geçirdik. Herkese burayı görmelerini tavsiye ediyorum. Güzel fotoğraflar çektik. Burası Van'ın Pamukkale'si konumunda.\" Ziyaretçi Tuğba Memiş de \"Eşimle bugün doğanın harika güzelliklerinden birine geldik. Böyle bir oluşumun sadece Pamukkale'de olduğunu düşünmüştüm. Ziyaret edilmesi gereken bir yer.\" dedi. Doğayla iç içe zaman geçirdiklerini ifade eden Esra Kartal ise \"Doğa harikası travertenleri görmeye geldik. Daha önce sadece fotoğraflarda görmüştük. Burayı hep merak ediyorduk. Bugün gerçek halini gördüğüm için çok mutluyum.\" diye konuştu.", "summary": "Başkale ilçesindeki Dereiçi Mahallesi'ndeki travertenler, Pamukkale'ye benzerliğiyle dikkat çekiyor. Baharda doğaseverlerin ilgisini çeken bölge, temiz hava ve eşsiz manzarasıyla ziyaretçilere keyifli bir deneyim sunuyor. Fotoğrafçılık kursu öğrencileri de bu doğal güzellikleri fotoğraflayarak anı ölümsüzleştiriyor. Ziyaretçiler, burayı Van'ın Pamukkale'si olarak tanımlayarak, bölgeyi keşfetmekten büyük mutluluk duyuyor."}
{"text": "Yenişehir Halk Eğitimi Merkezi bünyesinde açılan yiyecek ve içecek hizmetleri kursuna katılan kursiyerler, ilkbaharda Hevsel Bahçeleri'nde doğal olarak yetişen ve çeşitli yemeklerde kullanılan kenger otunu topladı. Kursiyerler, topladıkları kenger otunu temizledikten sonra vegan pizzanın ana malzemesi haline getirdi. Kursa katılanlar, vegan beslenmeyi tercih edenler için kengerli pizza hazırladı. Pizzanın hamurunda un ve zeytinyağı, üzerinde domates sosu, çeşitli sebzeler, baharatlar ve haşlanarak doğranan kenger otu kullanıldı. Yiyecek ve İçecek Hizmetleri Eğitmeni Derya Akdağ Aykaç, AA muhabirine, ilkbaharın gelişiyle her yıl düzenledikleri uygulamalı eğitimlerde kursiyerleri doğadan toplanan otlarla tanıştırdıklarını söyledi. Diyarbakır'ın bereketli topraklarının çok sayıda bitki sunduğunu belirten Aykaç, kengerin de bu otlardan biri olduğunu anlattı. Yeni nesillere fast-food yerine geçebilecek sağlıklı yemekleri paylaştıklarını, onlara daha sağlıklı alternatifler sunduklarını kaydeden Aykaç, \"Bu tarifleri evlerinde de yapmalarını sağlıyoruz. Bu da öğrencilerimizin çok hoşuna gidiyor ve talep her geçen gün artıyor. Hedefimiz, gençlere sağlıklı beslenme alışkanlığı kazandırmak ve unutulmaya yüz tutmuş eski lezzetleri tekrar mutfaklara taşımak.\" dedi. Kenger otunun yemeklerde farklı şekilde kullanıldığını anlatan Aykaç, bundan çorba, kızartma ve meftune yemeği yapıldığını dile getirdi. Aykaç, şöyle konuştu: \"Hamurla birleştirerek ne yapabiliriz diye düşünürken, pizza fikri ortaya çıktı. Bu tarifi öğrencilerimize sunduk ve güzel çalışma ortaya koyduk. Kengeri hiç sevmeyen, yemeyenler bile pizzayla birleşince sofralarında bu lezzete yer verdi. Özellikle gençler çok sevdi. Kengerli pizza hazırladık. Bu tarif ilgi gördü. Kenger, çok değerli bir bitkidir. Kengerin kökleri c vitamini bakımından zengin, lif kaynağı açısından oldukça değerlidir. Bundan dolayı diyet listelerinde de üst sıralarda yer alır. Vegan beslenmeyi tercih edenler de bu pizzayı tüketebilir.\" Kursiyerlerden Dilan Özgan da Diyarbakır mutfağının zengin olduğunu, birçok yemeğin bugün yeterince tanınmadığını söyledi. Diyarbakır mutfağında bilinenin dışında pek çok farklı yemek çeşitleri bulunduğunu aktaran Özgan, şunları kaydetti: \"Bu yemekleri yöntemiyle öğrenmek için kursa geldim. Diyarbakır mutfağı farklı yemek çeşitleriyle oldukça geniş yelpazeye sahip ancak çoğu yemeği tam olarak bilmiyoruz. Hevsel Bahçeleri'nden topladığımız otlarla yöresel yemekler hazırlıyoruz. Kenger, dikenli bir bitki olduğu için insanlar pek tercih etmiyor. Sevmeyenler için vegan pizza ortaya çıkardık. Umarım herkes beğenir. Değişik bir lezzet, farklı bir tat ortaya çıktı. Kenger, zahmetli bir ot; dikenleri var, kökü sert. Keserken parmak acıtıyor ama zahmeti kadar lezzeti de güzel. Kenger ile vegan pizza hazırladık. İtalya'ya ait pizzaya Diyarbakır lezzetini ilave ettik.\"", "summary": "Yenişehir Halk Eğitimi Merkezi'nde açılan yiyecek ve içecek hizmetleri kursuna katılan öğrenciler, Hevsel Bahçeleri'nden topladıkları kenger otunu vegan pizza yapmak için kullandı. Kengerli pizza, sağlıklı beslenmeye ilgi duyanlar için alternatif bir seçenek sunarken, aynı zamanda unutulmaya yüz tutmuş yerel lezzetleri de mutfaklara taşıdı. Kurs eğitmeni Derya Akdağ Aykaç, kengerin C vitamini ve lif kaynağı olarak sağlıklı bir seçenek sunduğunu belirtti."}
{"text": "Resim serüvenine henüz 3 yaşındayken karalama ve çöp adam çizimleriyle başlayan, yeteneği giderek gelişen ilkokul 4'üncü sınıf öğrencisi Mustafa Arda, zamanla izlediği videolardaki sahneleri de resmetmeye başladı. Kuru boya, pastel, kara kalem ve sulu boya gibi farklı tekniklerle resimler yapan Sapmaztürk, yaşından büyük yeteneğiyle sanat camiasının da dikkatini çekti. Kısa sürede gerçekçi kara kalem portreler çizebilen minik ressam, geçen günlerde gelen bir teklif üzerine ilk kişisel sergisini de açtı. 23 Nisan Ulusal Egemenlik ve Çocuk Bayramı dolayısıyla açtığı sergide, bir haftada hazırladığı 30'a yakın esere yer veren Mustafa Arda, AA muhabirine, resim sevgisini ve gelecek hayallerini anlattı. Sapmaztürk, başlangıçta kuru boya resimler yaptığını, bunu sulu boya ile pastel boya tekniklerinin izlediğini söyledi. \"Resim çizdiğimde mutlu oluyorum. Resimlerim arttıkça mutlu oluyorum. Amacım daha çok sergi açabilmek.\" diyen Sapmaztürk, çalışmalarından en çok Jack Sparrow karakterine ait portrelerini beğendiğini söyledi. Yaptığı resimleri arkadaşlarına hediye etmeyi çok sevdiğini anlatan Sapmaztürk, gelecek hayalini \"Büyüdüğümde kalp cerrahı, astronot, heykeltıraş ve ressam olmak istiyorum. Hepsini yapmayı düşünüyorum.\" sözleriyle dile getirdi. Resim yapmak isteyen yaşıtlarına da önerilerde bulunan Sapmaztürk, \"Resim çizerken isteyerek çizmeleri, bir de kolay resimlerle başlayarak zora doğru gitmeleri gerek.\" ifadesini kullandı. Mustafa Arda'nın annesi Dilek Sapmaztürk de oğlunun 2 yaşında televizyondan duyduğu marşları ezberlediğini, yaşının üzerindeki yapbozları tamamlayabildiğini, birlikte resim çizmeye başladıklarında da bu alanda yetenekli olduğunu fark ettiklerini anlattı. Mustafa Arda'nın resim yeteneğini kendi kendine geliştirdiğini dile getiren Sapmaztürk, oğlunun kişisel resim sergisi açmasından büyük mutluluk duyduğunu vurguladı. Öğretmenleri ve arkadaşlarının Mustafa Arda'ya \"küçük ressam\" diye hitap ettiğini belirten Sapmaztürk, oğlunun her gün mutlaka bir resim yaptığını söyledi. Mustafa Arda'nın yaptığı çoğu resmi arkadaşlarına hediye ettiğini, bu nedenle sergiye de hazırlıksız yakalandığını anlatan Sapmaztürk, \"Biz 'Sergiden sonra hediye et' desek de o resimleri arkadaşlarına veriyordu. Sergi süreci hızlı ilerledi, bir haftalık hazırlıkla 20-30 kadar kara kalem çalışması yaptı.\" dedi. Ailesi olarak Mustafa Arda'ya sadece rehber olabileceklerini ifade eden Sapmaztürk, \"İlerideki seçim ona ait. Aynı zamanda 'Ameliyat yapan doktor olmak istiyorum.' da diyor. Tabii süreç ne gösterir bilemiyoruz. Ama resimle, sanatla iç içe olması, kendini ifade etmesi bizi de mutlu ediyor.\" diye konuştu.", "summary": "İlkokul 4. sınıf öğrencisi Mustafa Arda, resim serüvenine 3 yaşında başlamış ve kısa sürede gerçekçi kara kalem portreler çizebilecek yeteneğe ulaşmış. 23 Nisan'da açtığı kişisel sergisinde 30 eseriyle dikkat çeken Mustafa Arda, resim yapmakla mutlu olduğunu belirtiyor ve gelecekte kalp cerrahı, astronot, heykeltıraş ve ressam olmak istiyor. Annesi Dilek Sapmaztürk, oğlunun resim yeteneğini kendiliğinden geliştirdiğini ve kişisel sergisinden büyük mutluluk duyduğunu ifade etti."}
{"text": "Adalet Bakanlığı Ceza ve Tevkifevleri Genel Müdürlüğünce hayata geçirilen \"Nesilden Nesile Projesi\" kapsamında Elazığ'da, tedbir altındaki suça sürüklenen çocuklara, rol model oluşturmak, topluma uyum süreçlerini kolaylaştırmak, onları kötü davranışlardan uzak tutmak ve becerilerini geliştirmek için kültürel, sanatsal ve mesleki eğitimler veriliyor. Belirlenen günlerde ahşap boyama, ebru, resim, tasarım, seramik gibi sanatsal faaliyetlere katılan çocukların, verimli vakit geçirip meslek öğrenmeleri sağlanıyor. Mesleki eğitimlerin yanı sıra çocuklar, gelecekte örnek alabilecekleri, alanında önde gelen isimlerle buluşturuluyor. Bu kapsamda çocukların bir durağı da bakır rölyef sanatçısı 80 yaşındaki Harun Taşdemir'in atölyesi oldu. Taşdemir, burada çocuklara ut çalıp türkü söyledi, hayat hikayesini anlattı, bakır rölyef sanatının inceliklerini gösterdi. Elazığ Denetimli Serbestlik Müdürü İrem Pirinççi, AA muhabirine, denetimli serbestlik tedbiri altındaki çocuklara katkı sunmak için kurumlarla işbirliği halinde çalıştıklarını söyledi. Suça sürüklenen çocukların rehabilitasyon sürecini hızlandırıp onları topluma kazandırmak için çalıştıklarını anlatan Pirinççi, \"Takibini yaptığımız yükümlülerin iyileştirilmesi ve topluma kazandırılması amacıyla, boş zamanlarını yapılandırmaya yönelik çeşitli etkinlikler düzenliyoruz.\" dedi. Bu çalışmalarla çocukların meslek edinip yeni fikirlere sahip olacağını dile getiren Pirinççi, şunları kaydetti: \"Çocukları milli sporcularla, akademisyenlerle, sanatçılarla ve bürokratlarla buluşturuyoruz. Bunun yanında unutulmaya yüz tutmuş Türk kültürünün sanatlarıyla da yükümlülerimizi buluşturmaya çalışıyoruz. Örneğin uyuşturucu veya uyarıcı madde satın almak, bulundurmak veya kullanmak suçundan ceza alan genç yükümlülerimizi, Yeşilay Danışmanlık Merkezi (YEDAM) atölyelerine götürerek, burada ebru sanatıyla buluşturuyoruz. Suça sürüklenen çocukların kültürel değerlerimizi keşfetmelerini sağlamaya çalışıyoruz. Çocukların ilgi alanlarını genişletmelerini ve suçtan uzak duracağı ortamlarda vakit geçirmelerini sağlıyoruz.\" Çocukları bakır rölyef sanatçısı Harun Taşdemir ile bir araya getirdiklerini anlatan Pirinççi, Taşdemir'in tecrübe ve birikimlerini çocuklarla paylaşarak onlara rol model olduğunu belirtti. Pirinççi, çocukların değerleri bilerek yetişmesi için bu tür etkinlikleri sürdüreceklerini bildirdi. Sanatçı Taşdemir de böyle anlamlı bir etkinliğe katkı sunduğu için mutlu olduğunu söyledi. Projeye emek verenlere teşekkür eden Taşdemir, \"Kaybolan değerleri toplumumuza tekrar kazandırmak için uğraşıyorlar. Çok güzel bir hizmet yürütüyorlar. Bu çocuklar kaderin cilvesi ufak tefek suça bulaşmış. Bunları toplumda dışlamak hiç kimsenin kazanımı olamaz. Çocukları tekrar topluma kazandırmak en büyük idealimiz olmalı. Bu herkesin görevi olmalı. Onlara evlat şefkatiyle yaklaşmalıyız. Çocukların geleceği, ufku açık olsun inşallah.\" diye konuştu.", "summary": "Elazığ'da, \"Nesilden Nesile Projesi\" kapsamında suça sürüklenen çocuklara kültürel, sanatsal ve mesleki eğitimler veriliyor. Çocuklar, ahşap boyama, ebru ve seramik gibi etkinliklere katılırken, alanında önde gelen isimlerle tanışıyor. Bu kapsamda bakır rölyef sanatçısı Harun Taşdemir'in atölyesinde çocuklar sanatla buluşturuldu. Proje, çocukların topluma uyum süreçlerini hızlandırmayı ve onlara rol modeller sunmayı amaçlıyor. Taşdemir, toplumun bu çocuklara şefkatle yaklaşması gerektiğini vurguladı."}
{"text": "Çakıllı köyünde geçen hafta 75 yaşında hayatını kaybeden Nuri Gümüş'ün cenazesi, köy mezarlığına defnedildi. Gümüş'ün 5 yıl önce yavruyken sahiplendiği köpeği \"Garip\", defin işleminin ardından mezarın başından ayrılmadı. Nuri Gümüş'ün kızı Nurcan Çetinkaya, gazetecilere, mezarın başından ayrılmayan \"Garip\"in kendilerini duygulandırdığını söyledi. \"Garip\"in sadakat örneği sergilediğini dile getiren Çetinkaya, şöyle konuştu: \"Biz çocukları olarak İstanbul'da yaşıyoruz. Babamla yaşayan tek dostu Garip'ti. Babamın yalnızlığına ortak oluyordu. Babamızı defnettiğimiz günden beri gece gündüz burada yatıyor. Biz Yasin Suresi'ni okuyup ağladığımızda, kafasını omzuma koyup ayağıyla yanağımı sildi. Ne zaman ağlasam aynısını yapıyor. Komşumuz yıllar önce İstanbul'a gidince Garip'i bırakmış. Babam da Garip'i aç görünce yemek vermiş. O günden bu yana babamla beraber.\" Nuri Gümüş'ün oğlu Nihat Gümüş ise köpeğin tavrının köydekilerin de dikkatini çektiğini anlattı. Mezara her geldiklerinde köpeğin burada olduğunu belirten Gümüş, \"Biz ağladığımızda sanki bize bir şeyler anlatıyor. Babamın acısından sonra bu köpek bizi daha çok üzdü. Böyle bir duygusallık daha önce hiç görmedik. Bir yandan üzülürken bir yandan mutlu da oluyoruz. Meğer babamın dostuymuş.\" ifadelerini kullandı.", "summary": "Çakıllı köyünde 75 yaşında vefat eden Nuri Gümüş'ün cenazesi mezarlığa defnedildikten sonra, sahiplendiği köpeği \"Garip\", mezarın başından ayrılmadı. Gümüş'ün ailesi, köpeğin sadakatini ve duygusal davranışlarını takdirle karşıladı. \"Garip\", Gümüş'ün ölümünden sonra ailesine duygusal destek vererek, onların üzüntüsüne ortak oldu."}
{"text": "Yüzde 65'i ormanlarla kaplı kent, özellikle yaz aylarında serin yaylaları, gölleri ve doğal güzellikleriyle yerli ve yabancı ziyaretçiler tarafından tercih ediliyor. Abant ve Yedigöller milli parkları ile Gölcük Tabiat Parkı gibi doğa harikalarına ev sahipliği yapan Bolu'da yaklaşık 300 yayla bulunuyor. Şehir merkezinden ve çevre illerden gelenler, yemyeşil ormanlarla çevrili yaylalarda piknik yaparak, çocuklarıyla uçurtma uçurarak, spor aktiviteleri yaparak doğayla iç içe keyifli zaman geçiriyor. İl Kültür ve Turizm Müdürü İbrahim Emre Gürsoy, AA muhabirine, yayla turizminin şehir için büyük önem taşıdığını belirterek, \"Nisan sonu ve mayıs başı itibarıyla Bolu hareketlenmeye başladı. Aladağlar, Sarıalan, Atyaylası, Saraycık ve Yedigöller gibi yaylalar en çok tercih edilen yerlerin başında geliyor.\" diye konuştu. Gürsoy, Bolu'nun geçen yıl yaklaşık 2 milyon ziyaretçi ağırladığını aktararak, bir önceki yıla göre yüzde 82'lik artış yaşandığını, bunda yayla turizminin de etkisi olduğunu kaydetti. Bolu'nun Ankara ve İstanbul gibi iki metropol arasında yer aldığına işaret eden Gürsoy, \"Bolu, doğayla baş başa vakit geçirmek isteyenler için en yakın ve ideal lokasyon.\" dedi. Gürsoy, turizme yalnızca kentin doğal güzellikleriyle değil, mutfak kültürüyle de katkı sağlamayı hedeflediklerini vurgulayarak, \"21 Mayıs'ta başlayacak Türk Mutfağı Haftası'na güçlü organizasyonla hazırlanıyoruz. Bolu, aşçılarıyla meşhur bir kent. Coğrafi işaretli ürünlerimizi tanıtarak, ziyaretçilere hem lezzeti hem yeşili bir arada sunacağız.\" ifadelerini kullandı. Doğanın kalbinde huzur arayanları Bolu'ya davet eden Gürsoy, turizm sektörünün yıl boyunca canlılığını koruyacağına inandıklarını sözlerine ekledi.", "summary": "Bolu, yaz aylarında serin yaylaları, gölleri ve doğal güzellikleriyle ziyaretçilerin ilgisini çekiyor. Yüzde 65'i ormanlarla kaplı olan şehir, 300 yaylası ve milli parklarıyla doğa severlerin tercih ettiği bir yer. Yayla turizmi, Bolu'ya gelen turist sayısında geçen yıl yüzde 82'lik bir artış sağladı. İl Kültür ve Turizm Müdürü İbrahim Emre Gürsoy, Bolu'nun doğal güzelliklerinin yanı sıra mutfak kültürüyle de turizme katkı sağlamayı hedeflediklerini belirtti."}
{"text": "Denizler Mahallesi'nde yaşayan Eşref Eşbah, tarlada yaralı ve bitkin halde bulduğu kuşu evine getirdikten sonra durumu veterinere bildirdi. Veteriner hekim Ediz Zeybek'in kontrol ettiği kuşun gökkuzgunu cinsi olduğu ve ayağındaki halkada \"Museum Belgrade 3X16338\" yazısı bulunduğunu fark etti. Sırbistan'dan geldiği anlaşılan kuş, ilk tedavisi sonrası Doğa Koruma ve Milli Parklar Denizli Şubesi ekiplerine teslim edildi. Koruma altına alınan kuş, iyileştikten sonra doğal yaşam ortamına bırakılacak.", "summary": "Denizler Mahallesi'nde yaşayan Eşref Eşbah, yaralı ve bitkin halde bulduğu gökkuzgunu cinsi kuşu veteriner hekime götürdü. Yapılan incelemede kuşun Sırbistan'dan geldiği, ayağındaki halkada ise \"Museum Belgrade 3X16338\" yazısı olduğu belirlendi. İlk tedavisinin ardından kuş, Doğa Koruma ve Milli Parklar Denizli Şubesi ekiplerine teslim edilerek doğal yaşam ortamına bırakılmak üzere iyileştirildi."}
{"text": "Tekstil Teknolojisi Alanı ekibi, proje kapsamında geçmiş yıllarda hazırlanan bebek ürünlerine yönelik çalışma yapmaya karar verdi. Usta öğreticiler ve öğrenciler, aile ve akrabalarının yanı sıra çevrelerindekilerden, uzun yıllar önce yapılmış bebek battaniyesi, mendil ve zıbın örneklerini temin etti. Ekip, aralarında 60 yıllık bebek battaniyesi de bulunan 60 parça eşyayı, bugünün malzemeleriyle yeniden tasarladı. Battaniye, zıbın ve mendillerin orijinalleri ile yeni yorumları, Anneler Günü etkinlikleri kapsamında 9 Mayıs'ta Trabzon Olgunlaşma Enstitüsü'nde organize edilecek \"Evvel Zaman İzinde\" adlı sergide beğeniye sunulacak. Enstitü Müdürü Sibel Karabina, AA muhabirine, Milli Eğitim Bakanlığının, Türkiye Yüzyılı Maarif Modeli kapsamında değerlere sahip çıktığını söyledi. Karabina, annelerin tatlı bir telaşla bebekleri için battaniye, zıbın, şapka, mendil ve kundak gibi eşyalar hazırladığını belirterek, Milli Eğitim Bakanlığınca desteklenen proje doğrultusunda da öğretmen ve usta öğreticilerden oluşan ekibin araştırma yaptığını ifade etti. Karabina, ekibin ulaştığı yaklaşık 100 ürün arasında 60 yıl önce yapılan battaniyenin de yer aldığını aktardı. Bebek eşyalarının aynısından üretmeye gayret ettiklerini anlatan Karabina, yeni tasarımlara zifin, mavi yıldız, vargit ve manişah gibi yöreye özgü yayla çiçeklerinin motiflerinin işlendiğini dile getirdi. Karabina, asılları örnek alınarak hazırlanan yeni ürünler ile yıllar öncesinde yapılmış eşyaların, sahiplerinin fotoğrafları ve isimleri yazılı şekilde sergileneceğini belirtti. Sibel Karabina, enstitüde gelenekleri yaşatmak için köy odası konseptinde düzenlenen bölümde 9 Mayıs'ta açılacak serginin, temmuza kadar gezilebileceğini kaydetti. Tekstil Teknolojisi Alanı usta öğreticisi Zarife Akdeniz ise eski ürünlerin kalıplarını çıkarıp, üzerlerinde yaptıkları çalışmalarla güncel modeller elde ettiklerini söyledi. Temin ettikleri 100 eşyadan 60'ını yeniden yorumladıkları projenin 7 ay sürdüğünü ifade eden Akdeniz, çalışmayla gelenekleri yaşatmayı amaçladıklarını vurguladı. Usta öğretici Büşra Altuntaş da 50 yıllık bebek mendillerini bugüne uyarladıklarını anlattı. Bebeklik battaniyesi sergide yer alacak usta öğreticilerden Rümeysa Bay ise \"Ailemin ilk çocuğuyum. Annem, ben daha doğmadan, 30 yıl önce bu battaniyeyi el işçiliği olarak bir tanıdığına yaptırmış. Evlendikten sonra çocuklarımda battaniyeyi kullanmam için bana emanet etti.\" dedi. Bay, battaniyeyi kızını büyütürken kullandığını anlatarak, \"İleride kızımın da çocuğunda kullanması için bu emaneti yadigar bırakmak istiyorum.\" diye konuştu.", "summary": "Trabzon Olgunlaşma Enstitüsü'nde, eski bebek ürünlerini modern malzemelerle yeniden tasarlayan Tekstil Teknolojisi Alanı ekibi, 60 yıl önce yapılmış bir bebek battaniyesi de dahil olmak üzere 60 parçadan oluşan bir koleksiyon hazırladı. Bu ürünler, Anneler Günü etkinlikleri kapsamında 9 Mayıs'ta \"Evvel Zaman İzinde\" adlı sergide sergilenecek. Yeni tasarımlarda, yöreye özgü çiçek motifleri de kullanıldı. Sergi, gelenekleri yaşatmayı amaçlıyor ve temmuza kadar gezilebilecek."}
{"text": "İlçeye bağlı Yazıhöyük beldesinde yaşayan Topraktepe, boş vakitlerini sanata dönüştürmek amacıyla yaklaşık 10 yıldır çalışma yapıyor. Çevredeki dağlık alanlardan topladığı iri volkanik taşları yontarak evinin önünü sanat bahçesine dönüştüren Topraktepe, beğendiği şiir, türkü ve şarkı sözlerini de çekiç ve çivi yardımıyla yaptığı duvara kazıdı. Topraktepe, 2 yıl önce 54 yıllık hayat arkadaşını kaybettikten sonra eşi için yazdığı şiiri de duvara işledi. Rafet Topraktepe, gazetecilere, emekli olduktan bir süre sonra sanata yöneldiğini, evinin bahçesini el emeğiyle güzelleştirmek için çalışmaya başladığını belirtti. Bahçesinde tekli kaya parçalarının yanı sıra bazılarını bir araya getirerek sanat duvarı inşa ettiğini anlatan Topraktepe, \"Bu volkanik taşları Melendiz ve Güllü dağlarının eteklerinden toplayıp, kırarak mozaik haline getirdim. Bunların işçiliği zor. Anıtta yaptığım taşlar ise 200 ila 300 kilogram arasındandır. Bunları yontup düzeltirken bayağı molozları çıktı. Taşları bu hale getirmek için çok uğraşıyorum. Gelip görenler sanat eseri diyor.\" diye konuştu. Vefatından önce eşi ile bahçede keyifli vakit geçirdiğini, o günleri özlediğini dile getiren Topraktepe, \"Eşimle burada çay içip vakit geçirirdik. Eşime vefa örneği olarak yazdığım şiiri taşa işledim. Eşim bana 4 evlat verdi. Vefatına aşırı derecede üzüldüm. Halen de kendimi toparlayamadım. Eşim bana elinden geldiğince yardımcı olup, psikolojik destek veriyordu.\" ifadelerini kullandı. Topraktepe, çalışmalarını geliştirerek sürdürmekte kararlı olduğunu sözlerine ekledi.", "summary": "Yazıhöyük beldesinde yaşayan Rafet Topraktepe, 10 yıldır çevreden topladığı volkanik taşlarla sanat eserleri oluşturuyor. Evinin bahçesini bir sanat bahçesine dönüştüren Topraktepe, şiir ve şarkı sözlerini de taşlara kazıyarak bir sanat duvarı yaptı. 2 yıl önce kaybettiği eşine yazdığı şiiri de duvara işleyen Topraktepe, sanata olan ilgisini emekliliği sonrası geliştirdi ve çalışmalarına devam etmeyi planlıyor."}
{"text": "Prof. Dr. Alican, İsrail'in 7 Ekim 2023'ten bu yana sürdürdüğü saldırılarda hayatını kaybeden Filistinlilerin anısına yazdığı tiyatro oyununu tamamladı. Gazze'deki insanlık dramının konu edildiği \"Meryem\" isimli tiyatro oyunu, \"2. Tiyatro Günleri\" etkinlikleri kapsamında, 9 Mayıs'ta 1071 Malazgirt Kongre ve Kültür Merkezi'nde ilk kez seyirciyle buluşacak. İsrail, Türk ve Filistinli üç kadının hikayesi üzerinden barış ve kardeşlik mesajlarının verileceği oyunda, Gazze'deki insanlık trajedisi sanat aracılığıyla izleyiciye aktarılacak. Alican, AA muhabirine, Filistin ve Gazze'de yaşananlara duyarsız kalmadıklarını, sürekli çeşitli etkinliklerle İsrail'in saldırılarını protesto ettiklerini söyledi. Edebiyatla uğraştığını, yazdığı öykülerinin çeşitli yerlerde yayımlandığını belirten Alican, \"Meryem isimli oyunumuz, cuma ilk gösterimiyle daha sonra pazar da özel gösterimiyle 1071 Malazgirt Kongre ve Kültür Merkezi'nde gösterime sunulacak. Sadece Muş'ta yaşayan vatandaşlarımızı değil çevre illerdeki vatandaşlarımızı da bekliyoruz. Eminim, gelenler hayal kırıklığına uğramayacak.\" diye konuştu. Herkesin Gazze'de yaşanan insanlık dramına karşı duyarlı olması gerektiğini ifade eden Alican, şunları kaydetti: \"Gazze ve Filistin, hassas olduğumuz bir konu. Danışmanlarımla oturup Filistin ve Gazze'de yaşayanlarla alakalı bir oyun sergilenmesi gerektiğini düşündük. Özellikle son iki yılda bölgede yaşanan dramla alakalı fazla tiyatro oyununun olmadığını gördük. Dolayısıyla biz yazalım, biz oynayalım istedik. Meryem oyunumuzda, 3 kadın üzerinden Filistin'de ve Gazze'de yaşanan dramı ele alıyoruz. Konu, bir Yahudi (İsrailli), bir Türk ve bir Filistinli kadın üzerinden anlatılıyor. En nihayetinde ortaya ortak bir barış, kardeşlik ve dostluk düşüncesi konulmaya çalışılıyor.\" Malatya Turgut Özal Üniversitesi Sanat Tasarım ve Mimarlık Fakültesi'nde daha önce beraber çalıştığı öğrencilerin oyunda rol alacağını anlatan Alican, \"Oyuncumuz Defne Çoban Kulcu 'Meryem' rolünde, Ferda Çelik 'Rahel' rolünde, Filiz Kamış ise 'Elif' rolünde oynayacak. Uzun süredir birlikte çalıştığımız arkadaşlarımız, gayet başarılı ve profesyonel oyuncular. Ortaya harika bir oyun çıkaracaklar.\" ifadelerini kullandı.", "summary": "Prof. Dr. Alican, İsrail'in 7 Ekim 2023'teki saldırıları sonucu hayatını kaybeden Filistinlilerin anısına yazdığı \"Meryem\" adlı tiyatro oyununu tamamladı. Oyun, Gazze'deki insanlık dramını üç kadın karakterin hikayesi üzerinden işleyerek barış ve kardeşlik mesajları veriyor. \"Meryem\", 9 Mayıs'ta Muş'ta ilk kez seyirciyle buluşacak. Alican, Gazze ve Filistin'deki dramı sanatla aktarmak amacıyla bu projeye imza attıklarını söyledi."}
{"text": "Şenel, AA muhabirine, romatizmal hastalıkların hem halk hem de hekimler arasında istenilen oranda bilinmediğini söyledi. Romatizmanın halk arasında yaşlılarda görülen, eklem veya diz ağrısı gibi algılandığına dikkati çeken Şenel, oysaki hastalığın çocukluk çağından itibaren görülebildiğini ve pek çok organı etkileyebildiğini anlattı. Şenel, hastalık belirtisi gösterenlerden bir kısmının romatolojiye gitmesi gerektiğinin farkına vardığını ya da bir hekim tarafından yönlendirildiğini dile getirerek \"Spesifik hastalıklar olduğu için öncelikle mutlaka bir iç hastalıkları ya da fizik tedavi uzmanının değerlendirip gerçekten romatolojik hastalıktan şüpheleniliyorsa ön tanıyla sevk etmeleri bizim daha efektif çalışmamız anlamına geliyor.\" diye konuştu. Romatizmal hastalıkların sadece eklem hastalığı olmadığını; kalp, beyin, göz, deri, kıkırdak, iç organlar, bağırsak, böbrek, karaciğer, kan hücreleri ve kemik iliği de dahil birçok organı olumsuz etkileyebildiğini anlatan Şenel, \"Vücudun nasıl bir alerjik tepkisi varsa romatizma da böyle bir tepki aslında. Bunu tetikleyen bazen sigara, bazen viral enfeksiyon, bazen de mevsim geçişleri olur. İmmün sistemin romatizmal bir tepki vermesi ve bu tepkinin kronikleşmesiyle alakalı.\" ifadelerini kullandı. Mevsim geçişlerinde ve yağmurlu havalarda hastaların şikayetlerinin arttığına dikkati çeken Şenel, şöyle konuştu: \"Özellikle bu dönemlerde mevcut hastalarımızın şikayetleri artıyor. Mesela mevcut tedavilerini alırken yetersiz geliyor ya da bu ağrılarla yaşarken idare edebilir düzeyde iken idare edemez hale gelenler oluyor. Bu ağrılar hastayı hekime getiriyor. Mevsim geçişi neden romatolojik hastalıkları arttırıyor derseniz, bunun birkaç farklı teorileri söz konusu. Bir kısmı D vitamini ile alakalı. Işık alınmıyor, kapalı ortamda, yağmurda D vitamini yeterince sentezlenemiyor. Dolayısıyla kas ve eklem metabolizmasında da kalsiyum, fosfor elementleri üzerinden kas ve kemiklerimiz etkileniyor. Bu yüzden şikayetler artabiliyor. Yine havanın kapalı olduğu dönemlerde bazal kortizon dediğimiz güneş ışığıyla gözden girip beyinde hipofiz bezinden kortizon salgılatıcı hormonun da azalıyor olması başka bir neden ama bunun dışında da bilmediğimiz sebeplerden dolayı iltihaplı romatizma grubu hastalıklar artıyor. Halk arasında iltihaplı romatizma olarak bilinen hastalıklar bu mevsimlerde, yağmurda artıyor.\" Fotoğraf: Esma Küçükşahin/AA Şenel, romatizmal hastalıklara her geçen gün yenisinin eklendiğini, 300'ün üzerinde romatizmal hastalık olduğu belirtti. Birçok romatizmal hastalığın tedavisinin bulunduğunu ifade eden Şenel, şunları kaydetti: \"Bir kısmı genetik, bir kısmı sonradan. Otoimmün (bağışıklık sistemi) hastalıklar genelde sonradan çıkıyor ama yine de bir genetik zeminde oluyor. Romatizma çocukluktan itibaren görülebiliyor. Halk arasında romatizma olarak bilinen hastalık, osteoartrit dediğimiz eklemde kireçleme olarak da bilinen yaşlanmanın bir neticesi kadınlarda özellikle menopoz sonrası görülen, hormon çekilmesinin kemik ve kıkırdak üzerine olan etkisiyle ilgili. İltihaplı romatizmalar daha çok orta yaş kadın grubunu ve daha genç yaşı tutuyor.\"", "summary": "Prof. Dr. Şenel, romatizmal hastalıkların halk arasında genellikle yaşlılarda görülen eklem ağrıları olarak algılandığını ancak bu hastalıkların çocukluk çağından itibaren görülebileceğini ve birçok organı etkileyebileceğini belirtti. Mevsim geçişlerinde şikayetlerin arttığını ve bu hastalıkların bazen sigara, viral enfeksiyonlar veya D vitamini eksikliği gibi faktörlerle tetiklendiğini vurguladı. Ayrıca, romatizmal hastalıkların 300'ün üzerinde çeşidi olduğunu, bunların tedavisinin mümkün olduğunu söyledi."}
{"text": "Acil Tıp Uzmanları Derneği (ATUDER) Başkanı Prof. Dr. Cander, sağlık kongreleri için geldiği Antalya'da, AA muhabirine, son yıllarda beklenmedik ani ölümlerin tıp dünyasında daha fazla dikkati çektiğini söyledi. Kalp krizlerine bağlı ani ölümlerde artış yaşandığını belirten Cander, \"Kalp krizlerine bağlı özellikle ani ölümler çok fazla. Ağacın başında hayatını kaybetmiş insan görüyoruz. Normalde ağaçtan insan düşer, bir şey olmaz ama ağaçta nasıl ölüyor? Bu çok normal değil. Ani ölümlerin çok daha fazla irdelenmesi gerekiyor.\" diye konuştu. Ani ölümlerin kalp ritim bozukluğu gibi nedenlerden de kaynaklanabileceğine dikkati çeken Cander, kalp durmalarına nasıl müdahale edileceği konusunda farkındalık yaratmak gerektiğini anlattı. Cander, ani ölümlerin eskiden beri önemli olduğunu ancak son dönemde özellikle belirli yaş aralığında beklenmedik ölümlerin arttığını kaydetti. Kuzey Kıbrıs Türk Cumhuriyeti'nde verdiği konser sırasında fenalaşıp hastanede hayatını kaybeden Volkan Konak'ın ani ölümünü hatırlatan Cander, Bartın'da budamak için çıktığı çınar ağacında fenalaşan Hasan Erdoğan'ın da ağaçta yaşamını yitirdiğine değindi. Prof. Dr. Cander, şöyle konuştu: \"Sahnede, ağaçta birdenbire ölümlerin yaşandığını görüyoruz. Çok iyi olan birinin aniden kötüleşmesine de şahit oluyoruz. Ani ölümler, genellikle ihmal edilen kalp hastalıkları ya da ritim bozuklukları gibi nedenlerle gerçekleşiyor. Toplumsal bilinci artırarak koruyucu sağlık hizmetlerini yaygınlaştırmamız gerekiyor. Üç ay önce kalp muayenesi yaptıran birinin bugün kalp krizi geçirmemesi gerekir. Bu tür koruyucu önlemler yaşamsal önem taşıyor.\" Yaşanan ölümlerin altında bir hastalık ya da ihmal edilmiş bir kalp rahatsızlığı olabileceğini vurgulayan Cander, acil tıp uzmanları olarak bu konuları gündemlerine alarak, her zaman irdelediklerini söyledi.", "summary": "Prof. Dr. Cander, son yıllarda ani ölümlerin arttığını ve özellikle kalp krizlerine bağlı bu tür ölümlerin dikkat çektiğini belirtti. Kalp ritim bozuklukları ve ihmal edilmiş kalp hastalıklarının ani ölümlere yol açabileceğini vurgulayan Cander, toplumsal bilinci artırarak koruyucu sağlık önlemlerinin önemine dikkat çekti. Ayrıca, düzenli kalp muayenelerinin hayati önemde olduğunu ifade etti."}
{"text": "Etkinlik öncesinde, Sağlık Bakanlığı Sağlığın Geliştirilmesi Genel Müdürlüğünün hazırladığı rehber doğrultusunda öğrencilere teorik sağlık eğitimleri verildi. İlkokul çağındaki öğrencilere küçük yaşlardan itibaren sağlıklı yaşam alışkanlıkları kazandırılması, sağlık konularındaki bilgi düzeyleri ve farkındalıklarının artırılması hedeflenen projeyle, çocukların güvenli ve eğlenceli bir ortamda sağlık çalışanlarıyla teması sağlandı. Etkinlikte konuşan Sağlığın Geliştirilmesi Genel Müdürü Muhammed Atak, projenin çocukları sağlık alanında bilinçlendirmeyi ve onları toplumda sağlık okuryazarlığının taşıyıcısı haline getirmeyi amaçladığını belirtti. Atak, programın bu etkinlikle başladığını ifade ederek, \"Öğrencilerimizi, bugün edindikleri bilgilerle sağlık mesajlarımızın taşıyıcısı olarak görüyoruz. Ailelerine ve çevrelerine bu bilgileri aktaran en önemli çalışma arkadaşlarımız olarak onları sağlık elçimiz ilan ediyoruz.\" dedi. Ankara İl Sağlık Müdürü Ali Niyazi Kurtcebe ise eğitimlerin uzun vadede etkili olacağını söyleyerek, \"Sağlıklı Çocuk Sağlıklı Gelecek programı artık tüm Türkiye'de okullarımızda yaygınlaştırılarak devam edecek.\" diye konuştu. Sağlıklarını koruma ve geliştirme konusunda eğitimler verilecek çocukların, aynı zamanda çevrelerine örnek olmalarının da hedeflendiğini belirten Kurtcebe, \"Burada 8 istasyonumuz var. Aile hekimliği, ağız ve diş sağlığı, hijyen, hareketli yaşam ve 112 istasyonlarımızda çocuklarımız bilgi ediniyor. İnşallah hem kendi sağlıkları hem de toplum sağlığı için çok kıymetli bir nesil yetiştireceğiz.\" ifadelerini kullandı. Ankara İl Milli Eğitim Müdürü Yaşar Koçak da eğitim ortamlarının yalnızca akademik başarıyla değil, öğrenci sağlığıyla da desteklenmesinin önemli olduğunu vurguladı. Koçak, uzman ekiplerle yürütülen sürecin öğrencilere farkındalık kazandıracağını dile getirdi. Etkinliğe, Sincan Kaymakamı Levent Kılıç ve Sincan Belediye Başkanı Murat Ercan da katıldı. Etkinliğe katılan öğrencilere \"Sağlık Elçisi\" belgesi verildi.", "summary": "Sağlık Bakanlığı'nın yürüttüğü projeyle, ilkokul öğrencilerine sağlıklı yaşam alışkanlıkları kazandırmak ve sağlık okuryazarlıklarını artırmak amacıyla eğitimler verildi. Etkinlikte öğrencilere sağlık bilgileri aktarılırken, çocukların güvenli bir ortamda sağlık çalışanlarıyla temas etmeleri sağlandı. Sağlığın Geliştirilmesi Genel Müdürü Atak, çocukların sağlık mesajlarını taşıyıcı olarak toplumlarına aktaracaklarını belirtti. Ayrıca, eğitimlerin uzun vadede etkili olacağı ve programın tüm Türkiye'ye yayılacağı ifade edildi. Katılan öğrencilere \"Sağlık Elçisi\" belgesi verildi."}
{"text": "Türkiye genelinde 6 Mayıs itibarıyla devreye alınacak yeni uygulamaya ilişkin AA muhabirine açıklamalarda bulunan Halk Sağlığı Genel Müdürü Muhammed Emin Demirkol, bu uygulamayı, \"Sağlıklı Türkiye Yüzyılı\" programı kapsamında, koruyucu sağlık hizmetlerinin daha etkin sunulması için hayata geçirdiklerini belirtti. Koruyan, geliştiren ve üreten bir sağlık modeliyle koruyucu sağlık hizmetlerine büyük önem verdiklerini vurgulayan Demirkol, bu kapsamda aile hekimliklerini güçlendirdiklerini söyledi. Demirkol, güçlü aile hekimliğinin güçlü bir sağlık sistemini ve sağlıklı nesilleri oluşturduğuna dikkati çekti. Koruyucu sağlık hizmetlerinin 85 milyona aktif bir şekilde ulaştırılması için Türkiye genelinde yeni bir sistemi bu ay itibarıyla devreye alacaklarını bildiren Demirkol, şu bilgileri paylaştı: \"Aile hekimliklerimize kayıt olan nüfusu da ailemizin bir bireyi olan aile hekimliklerimizde başvuruyu artıracak şekilde planlıyoruz. Biz istiyoruz ki her vatandaşımız mutlaka aile hekimine gitsin, koruyucu sağlık hizmetlerini ve etkin tarama hizmetlerimizi ücretsiz alsın. Bu kapsamda, belirli aksiyonlar almaya çalışıyoruz. Yeni bir uygulamayı hayata geçiriyoruz. 86 milyon vatandaşımızın içinde aile hekimine kayıtlı bulunduğu il ile ikamet adresinin bulunduğu il farklı olanları sistemden liste halinde çekmiş olduk. Örneğin, Ankara'da aile hekimine kayıtlı ancak ikamet adresi İstanbul'da olan bir vatandaşımızı düşünelim; bir yıl içerisinde aile hekiminin kayıtlı olduğu Ankara'da herhangi bir şekilde sağlık kuruluşuna başvurmamış ve ikamet adresi de İstanbul'da olduğunda aile hekimine daha kolay ulaşsın, aile hekimliğindeki hizmetleri daha etkin bir şekilde almış olsun, aile hekimimiz de o vatandaşımıza ulaşsın diye mayıs ayı itibarıyla onların aile hekimliği kaydını İstanbul'a alıyoruz. İstanbul'daki İl Sağlık Müdürlüğümüz de o vatandaşımızı yine adresine en yakın ve uygun aile hekimine kaydetmiş olacak.\" Halk Sağlığı Genel Müdürü Demirkol, \"Burada özellikle şunun altını çizmek istiyoruz, bu işlemden sonra 1 ay içerisinde vatandaşlarımız ' web sitesi üzerinden e-Devlet veya e-Nabız şifresiyle giriş yaparak, önceki kayıtlı olduğu aile hekimine dönüş işlemini yapabilecek. Bunun da sistem üzerindeki açıklığını bir ay olarak belirlemiş olduk.\" diye konuştu. Demirkol, ekim ayında yürürlüğe giren Aile Hekimliği Sözleşme ve Ödeme Yönetmeliğiyle getirilen yeni uygulamalara işaret ederek, bu kapsamda obezite taramalarının yüzde 20'den yüzde 70'e kadar yükseldiğine dikkati çekti. Bu oranların daha da artması, kişilerin düzenli olarak sağlık kontrolünde olabilmesi için mutlaka yaşadıkları yerde aile hekimliklerine kaydolmaları gerektiğinin altını çizen Demirkol, şöyle devam etti: \"Böylece tarama sayılarımızı artırmayı, koruyucu sağlık hizmetlerimizi daha etkin vermeyi ve kişinin, birinci basamak tüm sağlık hizmetlerini, kanser taramaları da dahil olmak üzere, yaşadığı yerde aile hekiminden almasını istiyoruz. Kişinin aile hekimi kaydı başka bir ilde, ikamet adresi başka bir ilde olmasın istiyoruz. Burada da 1 yıl içerisinde aile hekimine gitmemiş ve o aile hekiminin bulunduğu ilde sağlık hizmeti almamış olmayı kriter olarak aldık. O vatandaşlarımızın aile hekimliği kayıtlarını, ikametlerinin bulunduğu ile taşıyoruz. Orada İl Sağlık Müdürlüğümüz de bu kişileri ikamet adreslerinin bulunduğu en yakın aile hekimine alacaklar ve vatandaşlarımız da tekrar eski aile hekimine dönmek isterlerse bir ay içerisinde eski aile hekiminin bulunduğu ile e-Nabız üzerinden girerek bu nakil işlemlerini yapmış olacaklar.\" Demirkol, 6 Mayıs itibarıyla uygulamaya geçecek sistemin farklı illeri kapsadığını, aynı il içindeki farklı ilçeleri kapsamadığını bildirdi. \"Bir kişinin aile hekimi başka bir ilçede, ikamet adresi başka bir ilçede olabilir onlar için şu anda bir aksiyonumuz yok.\" diyen Demirkol, bunun sadece, aile hekimini bulunduğu şehir ile ikametinin bulunduğu il farklı olan ve bir yıldır aile hekiminin bulunduğu ilde sağlık kuruluşlarına başvurmayan kişileri kapsadığının altını çizdi. Bu sistemi aile hekimlerinin de talep ettiğini, vatandaşların daha etkin sağlık hizmeti alabilmesi için bu çalışmayı yürüttüklerini vurgulayan Demirkol, \"Çok kıymetli, çok kapsamlı birinci basamak hizmeti sunuyoruz. Kanser taramalarından, kronik hastalık taramalarına kadar çok geniş bir yelpazede sağlık hizmeti sunuyoruz. Hiçbir vatandaşımız bu hizmetten mahrum kalmasın istiyoruz.\" dedi. Demirkol, sözlerini şöyle tamamladı: \"Bu sistem içerisinde olan vatandaşlarımızın aile hekimliği kaydı, ikametinin bulunduğu ile alındığında kendilerine Sağlık Bakanlığımız tarafından bir SMS gönderilecek. Bu SMS ile kayıtlarının alındığını öğrenmiş olacaklar. Orada da bilgilendirme içerisinde başvuracakları yöntem de yazmış olacak ve bir ay içerisinde tekrar eski aile hekimine dönmek isterlerse de dönebilecekler.\"", "summary": "Sağlık Bakanlığı tarafından 6 Mayıs itibarıyla devreye alınacak yeni uygulama ile, aile hekimliği kayıtlarının ikamet adresiyle uyumlu hale getirilmesi hedefleniyor. Bu uygulama ile, bir yıl boyunca aile hekimine başvurmamış ve ikamet adresi farklı olan vatandaşların aile hekimlikleri, ikamet adreslerinin bulunduğu illere taşınacak. Vatandaşlar, e-Devlet ya da e-Nabız üzerinden eski aile hekimine geri dönme işlemi yapabilecek. Uygulama, koruyucu sağlık hizmetlerinin daha etkin sunulmasını ve vatandaşların sağlık hizmetlerine daha kolay ulaşmasını amaçlıyor."}
{"text": "Ondokuz Mayıs Üniversitesi (OMÜ) Tıp Fakültesi Nöroloji Anabilim Dalı Öğretim Üyesi Prof. Dr. Hüseyin Alparslan Şahin, AA muhabirine, uzun yıllar demans, Alzheimer ve Parkinson hastalıkları konusunda çalışmalar yaptığını söyledi. Belli bir yaş üstünde unutkanlığın normalleşmesinin doğru olmadığını belirten Şahin, \"Yaşlı insanın bunamasının normal olduğu sanılıyor. Bu neredeyse tüm toplumlarda var olan bir durum. Son yıllarda Alzheimer derneklerinin de girişimiyle bu anlayış biraz azaldı. Ama hala varlığını koruyor.\" diye konuştu. Unutkanlık konusunda sorunları olan insanların kliniklere başvuruyu ihmal ettiğini, tanı konulan hastalarda ise ilaç uyumsuzlukları görüldüğünü anlatan Şahin, şunları kaydetti: \"Sıklıkla ilaç kullanmıyorlar ya da kullansalar bile bırakıyorlar. Oysa bu ilaçlar ömür boyu kullanılması gereken ilaçlar. Bu da aşağı yukarı tüm toplumlarda böyle. Tanı konulan hastaların yüzde 30-40'ı ilacı sonuna kadar kullanıyor. Bir yerde de ilacı bırakıyor. Bu uygun bir şey değil. Korunma meselesine gelince yüzde 100 koruyucu bir faktör yok. Sosyal olmak, yiyeceğimize içeceğimize dikkat etmek, okuyup yazmak, hobilerinizin olması gibi şeyler koruyucu faktörler. Başka hastalıklar varsa hipertansiyon gibi diyabet gibi onların iyi yönetilmesi, ilaçların düzgün kullanılması bunlar hastalıktan koruyabilir ya da semptomların daha hafif geçirmesini sağlayabilir.\" Şahin, Alzheimer hastalığının tedavisi konusunda 2000'li yılların başından bu yana bazı ilaçlar kullanıldığını ancak bu ilaçların etkilerinin sınırlı olduğunu söyledi. Amerika Birleşik Devletleri'nde son olarak iki ilacın onaylandığını belirten Şahin, şöyle devam etti: \"Hastalığın doğrudan fizyopatolojisine yönelik olarak hastalığı durdurma potansiyeli ilaçlardı bunlar. Ama özellikle bu ilaçlar hayvan çalışmalarında çok iyi sonuçlar verdi ama insana uyguladığımızda o kadar iyi sonuç vermedi. FDA (Amerikan Gıda ve İlaç Dairesi) bu ilaçları onayladı. Etki oranları yüzde 30 gibi. Biraz pahalıca ilaçlar. Ama ilk olunca pahalı oluyor. Zaman geçtikçe başka ilaçlar da çıktıkça bu fiyatların düşeceği öngörülebilir. Bu konuda çok çalışma var yürütülen. Bizim de merkez olarak katıldığımız FAZ 2, FAZ 3 çalışmaları var. Bu çalışmaların ortasındayız. Yüzde 30 başarı oranı olan ilaç Amerika'da çıktı. Türkiye'de bir firma başvurdu Bakanlığa bildiğim kadarıyla. Onların sonucunu bekliyoruz. Tabii fiyat çok yüksek, etki de yüzde 30 civarında. Onaylanır mı bilmiyorum.\" Prof. Dr. Hüseyin Alparslan Şahin, Alzheimer hastalığından korunmak için önerilerde bulunarak, \"En kestirmesi kalbimize iyi gelen şey beynimize de iyi geliyor. Kolesterol içeriği düşük yiyeceklerle beslenmek, Akdeniz tipi bir diyet yapmak, spor yapmak, sosyal olarak aktif olmak. Toplantıları katılmak, sportif faaliyetlere katılmak, konserlere gitmek gibi şeyler beyne çok iyi gelir. Bunu da en erken dönemde yaparsanız iyi olur. 60-70'li yıllarda başlarsanız çok fazla bir işe yaramıyor. Çok daha gençken 20'li yaşlarda daha erken hatta başlarsanız koruyuculuğunuz daha fazla oluyor. Omega 3, ginkgo biloba​​​​​​​, ceviz, birtakım baharatlar bunların hiçbir yararı yok. Bunlar çok çalışıldı binlerce insan üzerinde denendi.\" ifadesini kullandı. Her unutkanlığın dikkate alınması gerektiğini vurgulayan Şahin, şunları kaydetti: \"Her unutkanlık bir demans başlangıcı değildir ama her unutkanlık değerlendirmeye tabi tutulmalıdır, demans olabilir. O değerlendirmeden, incelemeden sonra demans diyebilirsiniz ya da diyemezsiniz. Ama her unutkanlık ciddiye alınmalı ve bir hekime gidilmeli muhakkak. Ailede olması riski artırıyor. Genetik geçiş aşağı yukarı yüzde 3-5 ama genlerle geçmese bile ailede bir Alzheimer hastasının bulunması özellikle anne babanızda, birinci derece akrabalarınızdan varsa sizin olasılığınız ailesinde Alzheimer hastası bulunmayanlara göre iki kat artıyor.\" Unutkanlığın günlük yaşamı etkilemeye başladığında mutlaka hekime gidilmesi gerektiğinin altını çizen Şahin, \"Herkes ufak tefek şeyler unutuyor. Bu günlük yaşamımızı olumsuz etkilemiyor. Ama etkilemeye başladığı zaman veya yakın çevremiz de bizim unutkanlığımızdan haberdarsa onlar da bunu gözlüyorsa muhakkak ertelenmeden hekime gidilmeli.\" dedi. Şahin, kronikleşen uykusuzluk, kötü beslenme ve zararlı alışkanlıkların demans yapmadığını ancak riski arttırdığını sözlerine ekledi.", "summary": "Prof. Dr. Hüseyin Alparslan Şahin, demans, Alzheimer ve Parkinson hastalıkları hakkında yaptığı açıklamalarda, yaşlılıkta unutkanlığın normalleşmesinin doğru olmadığını ve bu konuda toplumda hala yanlış bir algı bulunduğunu belirtti. Unutkanlıkla ilgili şüphelerin ciddiye alınması gerektiğini vurgulayan Şahin, hastaların erken dönemde doktora başvurması gerektiğini söyledi. Ayrıca, Alzheimer hastalığının tedavisinde kullanılan ilaçların etkilerinin sınırlı olduğunu, ancak bu alanda yeni ilaçlar üzerinde çalışmaların devam ettiğini aktardı. Şahin, hastalıktan korunmak için sağlıklı bir diyet, sosyal aktivite ve sporun önemini vurguladı. Unutkanlık günlük yaşamı etkilemeye başladığında bir hekime başvurulması gerektiğini de sözlerine ekledi."}
{"text": "Aile hekiminin yönlendirmesiyle bir yıl önce İl Sağlık Müdürlüğüne bağlı Sağlıklı Hayat Merkezine başvuran Nihal Baltacı, diyetisyenin tavsiyelerini dinleyerek sağlıklı kilosuna kavuştu. Nihal Baltacı, gazetecilere, grip nedeniyle aile hekimine gittiğini, aile hekiminin de kiloları nedeniyle kendisini buraya yönlendirdiğini söyledi. Merkezde Diyetisyen Tuğba Hızıroğlu ile tanıştığını anlatan Baltacı, \"Hocamın sayesinde 18 kilo vermiş bulunmaktayım. Çok şükür, çok rahatım ve şu anda kuş gibi oldum. Tabiri caizse yürümem rahatladı, nefes alıp vermem düzeldi. Hocama çok şey borçluyum. Bacaklarım ağrıyordu, yürüyemiyordum, şu anda bacaklarım ağrımıyor. Hocamın verdiği liste doğrultusunda diyetimi yaptım ve fazla kilolarımı verdim, çok rahatladım.\" dedi. Aşçılık yaptığını dile getiren Baltacı, \"Ben her gün 145 kişilik yemek yapıyorum. Çalıştığım yerde büyük ağır şeyleri kaldırmakta bayağı rahatladım.\" diye konuştu. İl Sağlık Müdürlüğü Halk Sağlığı Hizmetleri Başkanlığı bünyesinde görev yapan Halk Sağlığı Uzmanı Dr. Şeydanur Yaylaoğlu ise Sağlıklı Hayat Merkezlerinin önemine dikkati çekerek, şunları söyledi: \"Kurulduğu günden bu yana danışan sayılarını sürekli artıran kurumumuzda 2024 yılında 15 bini aşkın kişiye danışmanlık hizmeti verdik ancak bizlerin amacı bu hizmetlerden faydalanan kişi sayısını artırmak, dolayısıyla da daha çok kişinin bilmesini ve bu hizmetleri talep etmesini istiyoruz. Kişiler buraya aile hekimi ya da uzman hekimlerin yönlendirmesiyle gelebileceği gibi kendileri de telefonla arayarak randevu oluşturabilir ya da binamıza uğrayarak vaka koordinatörümüzle iletişime geçebilir. Vaka koordinatörü, kişiyi karşıladıktan sonra ihtiyaç duyduğu alanlarda kendisine randevu oluşturabilir. Bizim burada verdiğimiz bütün hizmetler ücretsiz ve sadece orta ve ileri yaş grubuna değil, gençlere de hizmet veriyoruz. Özellikle sağlıklı yaşam alışkanlıklarının temelinin gençlikte atıldığının unutulmaması gerekiyor. Dolayısıyla herhangi bir yaş sınırlamamız yok.\" Diyetisyen Hızıroğlu da Nihal Baltacı'nın diyet listesine uyduğunu ve kilolarını rahatlıkla verdiğini belirtti. Baltacı'nın ideal kiloya ulaştığını aktaran Hızıroğlu, \"Sadece birkaç ay diyet yaparak kilo vermek değil, bundan sonra sağlığına, beslenmeye dikkat ederek yoluna devam edecek. Şu an ideal kilosuna ulaştı. Kendisini de gayet sağlıklı hissediyor ve artık bunu bu şekilde devam ettirecek. Kilo problemi olduğunu düşünenler, sağlıklı beslenmeyle ilgili kafasında soru işareti olanlar ya da diyabeti, hipertansiyon gibi karın hastalıkları olanlar bizlere başvurabilir.\" şeklinde konuştu.", "summary": "Nihal Baltacı, aile hekiminin yönlendirmesiyle sağlıklı beslenerek 18 kilo verdi. Diyetisyen Tuğba Hızıroğlu'nun önerileriyle sağlıklı kilo kaybı yaşayan Baltacı, işinde de rahatlama sağladığını belirtti."}
{"text": "TMRD'nin 29. Yıllık Bilimsel Toplantısı öncesinde basın mensuplarıyla bir araya gelen Prof. Dr. Kantarcı, yapay zeka destekli görüntüleme teknolojilerinin sağlık sistemine katkılarına ilişkin değerlendirmelerde bulundu. Yapay zekanın MR cihazlarında çekim sürelerini kısaltacağına işaret eden Prof. Dr. Kantarcı, \"Yapay zeka, kısa sürede elde ettiği verilerle doğru tümevarım bilgileri sunabileceği için oldukça faydalı. Bu sayede MR çekim süreleri yüzde 30 ila 70 oranında kısalabilecek, klostrofobisi olan hastalar da cihazda daha az süre kalmış olacak.\" ifadelerini kullandı. Yapay zeka destekli görüntüleme sistemlerinin gelişmesiyle, hastalıkların erken evrede tanımlanmasının mümkün hale geldiğini vurgulayan Prof. Dr. Mecit Kantarcı, şunları kaydetti: \"Meme tümörü olan bir hastada çok erken evre belirtiler yapay zeka yardımıyla tespit edilebilecek. Alzheimer gibi hastalıklarda da beyindeki bazı bölgelerde oluşan atrofi önceden saptanarak yönlendirme yapılabilecek. İnsan gözünün rutin protokolle algılayamadığı değişiklikler, yapay zeka yardımıyla fark edilebilecek.\" Alzheimer'da erken tanının kritik önemde olduğunu belirten Prof. Dr. Kantarcı, yapay zeka ile yapılan beyin MR'larında hacim analizleri sayesinde Alzheimer riski taşıyan hastaların daha erken dönemde belirlenebileceğini söyledi. Prof. Dr. Kantarcı, \"Karaciğer ve akciğer tümörlerinde nodüllerin saptanmasında, meme hastalıklarında ise gözle fark edilmesi zor alanlarda yapay zeka desteğiyle bölge işaretlenerek takibe alınabilir veya ileri tetkik önerilebilir. Yapay zeka, erken teşhis ve buna bağlı olarak tedavinin öne çekilmesi bakımından önemli avantajlar sağlıyor. Ülkemizin de bu alanda ciddi gayretleri var.\" dedi.", "summary": "Prof. Dr. Kantarcı, yapay zeka destekli görüntüleme teknolojilerinin sağlıkta MR çekim sürelerini kısaltarak, erken tanı ve tedavi süreçlerini hızlandıracağını belirtti. Yapay zeka, hastalıkların erken evrelerini tespit ederek, Alzheimer ve kanser gibi hastalıkların daha hızlı teşhis edilmesini sağlıyor."}
{"text": "Ulusal Kanser Enstitüsü tarafından yürütülen çalışma kapsamında bilim insanları, 2010-2019 yıllarında 15-49 yaş aralığındaki kişilerde teşhis edilen 2 milyondan fazla kanser vakasına ait verileri inceledi. 2019'daki kanser oranlarının 2010'daki oranlara göre artışını inceleyen araştırmacılar, öngörülen orana kıyasla meme kanserinde yaklaşık 4 bin 800, kolorektal kanserde yaklaşık 2 bin ve rahim kanserinde yaklaşık 1200 ek vaka kaydedildiğini tespit etti. Kadınlar arasında en yaygın erken başlangıçlı kanser türlerinin melanom, meme ve tiroid kanseri olduğunu tespit eden araştırmacılar, erkeklerde en sık rastlanan türlerin ise melanom, kolorektal ve testis kanseri olduğunu kaydetti. Araştırmacılar, erken yaşta teşhis edilen kanserlerin yaklaşık yüzde 63'ünün kadınlarda görüldüğünü ve artış tespit edilen kanser türlerinin başında meme ve rahim kanserinin yer aldığını belirtti. Görülme oranı artan 14 kanser türünden testis, rahim, kolorektal ve kemik-eklem kanserlerine yakalan kişilerin ölüm oranlarında artış görüldüğünü bildiren araştırmacılar, bu oranın kanser teşhisi konulan genç yetişkin yaş grubundaki kişilerde artmadığını kaydetti. Araştırmacılar, elde edilen bulguların erken başlangıçlı kanserlerin önlenmesi ve taranması konusunda önemli sonuçlar doğurabileceğini belirtti. Ulusal Kanser Enstitüsü'nde kıdemli araştırmacı olan, çalışmanın başyazarı Meredith Shiels, \"Hangi kanserlerin genç yaş gruplarında arttığını ve bu artışların daha ileri yaş gruplarında da görülüp görülmediğini anlamak, artışın nedenlerini araştıracak gelecekteki çalışmaları yönlendirecektir.\" ifadelerini kullandı. Vaka sayılarında artış gözlemlenen kanser türlerinden bazılarının aşırı vücut ağırlığıyla ilişkili olduğuna dikkati çeken Shiels, \"Bu nedenle önde gelen hipotezlerden biri, obezite oranlarının artması.\" dedi. Araştırma, Amerikan Kanser Araştırmaları Derneği'nin \"Cancer Discovery\" adlı dergisinde yayımlandı.", "summary": "Ulusal Kanser Enstitüsü'nün çalışmasında, 2010-2019 yılları arasında 15-49 yaş aralığındaki genç yetişkinlerde kanser vakalarında artış tespit edildi. Meme, kolorektal ve rahim kanserlerinde belirgin artışlar görüldü, özellikle kadınlarda erken yaşta teşhis edilen kanser türlerinin oranı arttı. Araştırma, obezite gibi faktörlerin bu artışla ilişkili olabileceğini belirtiyor."}
{"text": "Ani kalp durmalarında hastaya elektroşokla müdahale edilerek hayata döndürülmesini sağlayan cihazlar, sınır kapısının farklı noktalarına yerleştirildi. ASELSAN Heartline OED cihazlarının yetkili distribütörü Helvacıoğlu Medikal Yöneticisi Atacan Helvacıoğlu, AA muhabirine, yılda 3 milyondan fazla yolcunun geçiş yaptığı İpsala Sınır Kapısı'nda önemli bir sağlık adımı atıldığını söyledi. Helvacıoğlu, \"İpsala UMAT Gümrük ve Turizm İşletmeleri AŞ tarafından sınır kapısına 7 yerli üretim ASELSAN Heartline OED cihazı yerleştirildi. Bu cihazlar, ani kalp durmalarında saniyeler içinde müdahale imkanı sunarak hayat kurtarma potansiyeline sahiptir.\" dedi. Cihazların kullanımıyla ilgili personele eğitim verildiğini anlatan Helvacıoğlu, \"Bu sayede İpsala Sınır Kapısı yolcular için çok daha güvenli bir geçiş noktası haline geldi.\" diye konuştu. Helvacıoğlu, bu cihazların alışveriş merkezleri, kent meydanları, spor salonları, oteller, fabrikalar ve büyük işletmelerde de yaygın şekilde bulunması gerektiğini vurguladı.", "summary": "İpsala Sınır Kapısı'na yerleştirilen ASELSAN Heartline OED cihazları, ani kalp durmalarına hızlı müdahale imkanı sunarak hayat kurtarma potansiyeli taşıyor. Cihazların kullanımı için personele eğitim verilirken, bu adım, sınır kapısının güvenliğini artırıyor."}
{"text": "BBC'nin haberine göre, Wisconsin eyaletinde yaşayan Tim Friede adlı bir kişi, 18 yıl kendi kendine yılan zehri enjekte ederek panzehir çalışması yaptı. Bilim insanlarının Friede’nin bağışıklık sistemi üzerinde yaptığı çalışmalar sonucunda, 19 farklı zehirli yılan türüne karşı etkili olduğu belirtilen bir antivenom (panzehir) formülü geliştirildi. Geliştirilen antivenom şu ana kadar sadece fareler üzerinde test edilirken araştırmacılar, insan deneylerine geçilmesinin birkaç yıl sürebileceğini belirtiyor. Araştırma ekibinde yer alan bağışıklık uzmanı Jacob Glanville, \"Tim’in bu konudaki deneyimi eşi benzeri olmayan bir nitelik taşıyor. 17 yılı aşkın sürede farklı kıtalardan birçok zehirli yılan türüyle bağışıklık kazanmaya çalıştı ve bu süreçte titizlikle kayıt tuttu.\" dedi. Glanville, ayrıca, bu yöntemin kesinlikle tavsiye edilmediğini vurgulayarak, \"yılan zehri tehlikeli\" olduğu uyarısında bulundu. Columbia Üniversitesi’nden Peter Kwong ise, çalışmanın iki önemli yönü olduğuna dikkati çekerek, \"İlk olarak, birkaç yıl içinde geliştirilebilecek bir panzehir kombinasyonumuz olabilir. İkincisi, insan bağışıklık sisteminin ne kadar güçlü bir potansiyele sahip olduğunu gösteriyor.\" değerlendirmesinde bulundu. Tim Friede ise çocukluğundan bu yana sürüngenlere ve zehirli hayvanlara ilgi duyduğunu, başta \"basit bir merakla\" zehir kendisine enjekte etmeye başladığını, sonrasında ise bu deneyimin başkalarına yardım edebileceğini fark ettiğini kaydetti. İngiltere’deki Lancaster Üniversitesi’nde yılan zehri farmakoloğu olarak görev yapan Steven Hall da yöntemi \"çok yaratıcı ve etkileyici\" olarak değerlendirirken, insan kaynaklı antikorların geleneksel olarak atlardan elde edilen panzehirlere kıyasla daha az yan etki oluşturabileceğini ifade etti. Dünya Sağlık Örgütü'ne (DSÖ) göre her yıl yaklaşık 110 bin kişi yılan zehirlenmesi nedeniyle hayatını kaybediyor. Öte yandan, geleneksel panzehir üretimi ise büyük memelilere zehir enjekte edilerek antikor elde edilmesiyle yapılıyor ve bu süreç hem maliyetli hem de türlere özel olduğu için sınırlı etki alanına sahip olabiliyor.", "summary": "Wisconsin'den Tim Friede, 18 yıl boyunca kendi kendine yılan zehri enjekte ederek panzehir geliştirmeye çalıştı. Bu çalışmalar sonucunda, 19 farklı zehirli yılan türüne karşı etkili bir antivenom formülü geliştirildi. Ancak, insan denemeleri birkaç yıl sürebilir. Friede’nin deneyimi, insan bağışıklık sisteminin gücünü gösterirken, bu yöntem bilim insanları tarafından tavsiye edilmediği uyarısıyla değerlendirilmiştir."}
{"text": "Hastanenin Kadın Hastalıkları ve Doğum Servisi'nde tüp bağlama, tüp, rahim ile yumurtalıktaki kistlerin alınması operasyonlarında V-Notes yöntemi uygulanıyor. Yaklaşık 3 aydır rutin ve öncelikli olarak 22 kişiye uygulanan yöntemle vücudun doğal boşlukları kullanılarak yapılan operasyonlar sonucu herhangi bir kesi izi olmuyor, hasta günlük yaşam aktivitesine daha erken dönebiliyor. V-Notes olarak adlandırılan karın duvarına kesi yapmadan, laparoskopik aletler eşliğinde vajinal yoldan gerçekleştirilen cerrahi yöntemle 22 hasta iyileşti. Kadın Hastalıkları ve Doğum Uzmanı Op. Dr. Volkan Kolbaşı, AA muhabirine, V-Notes'in dünyada ve Türkiye'de kullanılmaya başlanan yeni bir yöntem olduğunu, çok az merkezde rutin olarak uygulandığını söyledi. Bu teknikle iz, kesi, dikiş olmadan hastaların kısa sürede iyileştiğini ve konforlu bir ameliyat olduğunu ifade eden Kolbaşı, \"Laparoskopik ameliyat normalde karın bölgesinde küçük delikler açılarak yapılır ama biz karın bölgesinde hiçbir müdahalede bulunmuyoruz. Hastanın vajinal yoldan doğal açıklığını kullanarak laparoskopik teknikle yapıyoruz. Doğal olarak hastada karın bölgesinde herhangi bir iz, kesi, dikiş bulunmuyor. Kozmetik olarak da en iyi sonuca ulaşabiliyoruz.\" dedi. Kolbaşı, Harakani Devlet Hastanesi'nde yaklaşık 3 aydır yapılan ameliyat için tüm ekipman ve altyapının olduğunu anlattı. Hastane Başhekimi Op. Dr. Şahin Kahramanca'nın desteğiyle ekipmanların tamamlandığını vurgulayan Kolbaşı, hemen hemen tüm ameliyatları bu teknikle yapabildiklerini belirtti. Bu yöntemin uygun olmadığı hastalarda karın bölgesinden laparoskopi yaptıklarını belirten Kolbaşı, şunları kaydetti: \"Hastalar için oldukça konforlu, ağrısız ve çok kısa sürede taburcu olmalarını sağlayan bir teknik. Ameliyattan sonra 12 saat takip edip hastaları taburcu ediyoruz. Herhangi bir kesi olmadığı için de hastalar ağrısız konforlu kısa bir yatış süresiyle taburcu olabiliyorlar. Kars bölgesinde kadın hastalıkları ameliyatı olduğunda ilk tercihimiz V-Notes tekniği, bu tekniğin uygulanamadığı hastalarda karın bölgesinden laparoskopi ya da açık ameliyatlar tercih ediyoruz.\" Kadın Hastalıkları ve Doğum Uzmanı Op. Dr. Ozan Odabaş da çevre illerden gelen hastalara Kars'ta bu yöntemle ameliyat seçeneği sunulduğunu söyledi. Hastanın görüntüsünde bozulma olmadan gerçekleşen ameliyatın faydalarını aktaran Odabaş, \"Ağrısı çok daha az, yatış süresi az, hastalar çok hızlı bir şekilde iyileşip gündelik hayatlarına geçebilmekteler. Iğdır ve Ardahan gibi çevre illerden hastalar bize yönlendiriliyor.\" diye konuştu.", "summary": "Kars'ta, V-Notes yöntemiyle yapılan tüp bağlama ve kist alma gibi operasyonlar, kesi izi bırakmadan, vajinal yoldan laparoskopik yöntemle gerçekleştirilerek hastaların daha hızlı iyileşmesini sağlıyor. Yöntem, hastaların ağrısız bir şekilde daha kısa sürede günlük yaşamlarına dönmesini mümkün kılıyor."}
{"text": "Bahçelievler Mahallesi'nde yaşayan Duranlı ailesinin en küçük çocuğu Halit, 4 yaşındayken Ramazan Bayramı'nın ikinci günü ablasıyla oyun oynadığı sırada, izlediği çizgi filmin etkisiyle kendini \"süper kahraman\" sanarak 2 katlı evin balkonundan atladı. Ağır yaralı olarak ailesinin ve komşularının yardımıyla kaldırıldığı Van Eğitim Araştırma Hastanesinde yapılan kontrollerde beyin kanaması geçirdiği tespit edilen ve düşmeye bağlı felç (kuadripleji) yaşayan Duranlı, 3 ay yoğun bakımda tedavi gördü. Hastaneden taburcu edildikten sonra bir süre yatağa bağımlı kalan Duranlı, ailesinin yardımı ve duvarlara tutunarak yürüyebildi. Daha sonra doktorların yönlendirmesiyle fizik tedaviye başlayan Duranlı, aldığı destekler ve azmiyle, yakınlarının desteği olmadan yürümeye başladı. İzlediği çizgi filmin etkisinde kalarak yaptığı hareketin hayatını değiştirdiğini belirten Halit Duranlı, akranlarını bu konuda dikkatli olmaları için uyardı. Okula da yalnız gitmeye başlayan Duranlı, AA muhabirine, desteksiz yürümeye başladığı için mutlu olduğunu söyledi. Ablasıyla bayramda şeker topladıktan sonra eve geldiğini belirten Duranlı, \"Eve geldik, televizyonun karşısına geçtik. Ablam bir çizgi film açtı. Bitinceye kadar izledik. Daha sonra balkona çıktık ve ablamın gözlüğü yere düştü. Ben de kendimi süper kahraman sandım ve kendimi balkondan attım.\" dedi. Hastaneye kaldırıldığını ve uzun süre tedavi gördüğünü anlatan Duranlı, \"Üç ay yoğun bakımda kaldım. Eve getirildiğim zaman yataktan kalkamıyordum. Ailem beni fizik tedaviye götürdü. Sezgin hocam (Fizyoterapist Sezgin Onat) ile tanıştım. Onunla birlikte yaptığımız aktiviteler sayesinde önce sırt üstü yatmaktan kurtuldum, sonra oturmaya başladım. Zamanla yürümeye de başladım. Şimdi destek almadan yürüyebiliyorum.\" diye konuştu. Çizgi film izlemeye devam ettiğini belirten Duranlı, \"O zamanlar çocuktum, etkisinde kalmıştım ama şimdi kalmıyorum. Çizgi filmler eğlenceli olabilir ama eğer etkisinde kalırsak, başımıza kötü şeyler gelebilir. En büyük hayalim futbolcu olmak.\" dedi. Anne Hayriye Duranlı ise balkondan düştükten sonra yatağa bağımlı kalan oğlunun 10 yıllık fizik tedavinin ardından desteksiz yürümeye başladığını dile getirdi. Oğlunu yatağa bağımlı kaldığı sürede kucağında taşıdığını anlatan anne Duranlı, \"Boğazında ve ciğerlerinde hortum vardı. Çok zor durumdaydı ama yürümeyi başardı. Fizik tedavi gördü. Çok şükür, şimdi kendi yürüyebiliyor. Eskiden çok çizgi film izliyordu. O gün ablasıyla balkonda oyun oynuyorlardı. Demek ki çizgi filmin etkisinde kalmış ve kendini balkondan atmış. Ben odadaydım. Kızım gelip 'Anne, Halit' dedi. Hemen koştum. Hiçbir şey düşünmeden kucağıma aldım, hastaneye koşmaya başladım. Allah razı olsun komşularımdan, onlar da bana yardım etti, hemen hastaneye yetiştirdiler.\" ifadelerini kullandı. Çok zor günler geçirdiklerini belirten Duranlı, \"Oğlum 3 ay boyunca yoğun bakımda kaldı. Fizik tedaviye geldiğimiz zamanlar onu yürütmeye ve oturtmaya çalışıyordum. Çok zayıftı. Kolları ve bacakları vücuduna yapışmış gibiydi. Anlatırken bile tüylerim diken diken oluyor. O günleri düşününce çok kötü oluyorum. Şimdi çok şükür iyi. Ne istiyorsa onu yapsın istiyorum. Koşsun, oynasın.\" şeklinde konuştu. Fizyoterapist Sezgin Onat da Duranlı'nın yoğun bakım sürecinden sonra ailenin kendilerine başvurduğunu dile getirdi. Onat, şunları kaydetti: \"Halit'i fizyoterapiye aldığımız dönemde sırt üstü yatmaya bağımlıydı. Vücudun tüm uzuvlarının etkilendiği bir felç durumu vardı. Geçirdiği nörolojik travma çok ağır olduğu için başlangıçta oldukça zorlandık. Aileyle yoğun bir fizyoterapi süreci yürüttük. Nihayetinde Halit yürüyebiliyor. Bu tarz ağır nörolojik vakalarda beyin ciddi hasar aldığı için nöron dediğimiz hücrelerin iyileşme potansiyeli çok kısıtlı hatta yok denecek kadar azdır. Bu yüzden mevcut nörolojik kapasitesini maksimum seviyeye çıkarmaya çalıştık. Bu da bize bir şans tanıdı ve Halit şanslı bir hastaydı. Bu vesileyle tekrar yürüyebilir hale geldi. Biz de çok mutlu olduk.\"", "summary": "Halit Duranlı, 4 yaşında çizgi film izlerken \"süper kahraman\" etkisiyle balkondan atladı ve ağır yaralandı. 3 ay yoğun bakımda kaldıktan sonra fizik tedaviyle yürümeyi başardı. Duranlı, yaşadığı olaydan ders alarak diğer çocukları da dikkatli olmaya çağırıyor."}
{"text": "Bakanlığın \"Sağlık Bakanlığı Sağlıklı Çözüm\" adlı sosyal medya hesabından, bazı basın yayın organlarında yer alan \"devlet hastanesinde cinsel istismar\" başlıklı habere ilişkin açıklama yapıldı. Açıklamada, şunlar kaydedildi: \"Hekimlerimiz tarafından muayene esnasında tespit edilen şüpheli durumla ilgili ivedi harekete geçilmiş ve incelemeci atanmıştır. Ayrıca söz konusu şüpheli durum, derhal adli makamlar ile Aile ve Sosyal Hizmetler İl Müdürlüğü ile paylaşılmıştır. Sağlık Bakanlığı olarak konuyla ilgili yürümekte olan adli ve idari süreçleri titizlikle takip ediyoruz. Konuyla ilgili gelişmeler şeffaf bir şekilde kamuoyu ile paylaşılacaktır. Kamuoyuna saygıyla duyurulur.\"", "summary": "Sağlık Bakanlığı, basında yer alan \"devlet hastanesinde cinsel istismar\" haberine ilişkin, durumu derhal adli makamlar ve ilgili kurumlarla paylaştıklarını, inceleme başlattıklarını ve sürecin takip edileceğini duyurdu."}
{"text": "Resmi Gazete'nin bugünkü yayımlanan sayısında yer alan Sağlık Bakanlığının ilanına göre, Bakanlığın merkez ve taşra teşkilatında istihdam edilmek üzere 15 bin 342 sözleşmeli personel, Kamu Personel Seçme Sınavı (KPSS) sonucuna göre ÖSYM tarafından yapılacak merkezi yerleştirmeyle alınacak. Adaylar başvurularını, 2-8 Mayıs tarihlerinde, tercih kılavuzunda belirtilen kurallara göre, ÖSYM'nin internet sitesi üzerinden TC kimlik numarası ve şifresini girerek yapılabilecek. ÖSYM veya Sağlık Bakanlığına posta yoluyla gönderilen veya elden verilen tercih listeleri geçerli olmayacak. Sözleşmeli sağlık personeli pozisyonlarının unvan, branş, sayı ve öğrenim düzeylerine göre dağılımlarına ilişkin detaylara Resmi Gazete'de yer alan ilandan ulaşılabiliyor. Sağlık Bakanlığı, merkez ve taşra teşkilatında istihdam edilmek üzere 3 bin 658 sürekli işçi alımı gerçekleştirecek. Buna göre, 3 bin 170 temizlik görevlisi, 240 güvenlik görevlisi (silahsız), 242 klinik destek elemanı (hastane) ve 6 aşçı istihdam edilecek. Adaylar, ilanlara Türkiye İş Kurumu (İŞKUR) \"esube.iskur.gov.tr\", Sağlık Bakanlığı Yönetim Hizmetleri Genel Müdürlüğü \"yhgm.saglik.gov.tr\" ve Cumhurbaşkanlığı Strateji ve Bütçe Başkanlığı \"kamuilan.sbb.gov.tr\" adreslerinden ulaşabilecek. Başvurular, Türkiye İş Kurumu (İŞKUR) \"esube.iskur.gov.tr\" adresi üzerinden 5 – 9 Mayıs tarihleri arasında online olarak gerçekleştirilecek. Bakanlığın ihtiyaç duyduğu hizmet türü ve mesleklerdeki alımların il düzeyinde karşılanması yoluna gidilecek. Bu nedenle başvurularda kişilerin Adrese Dayalı Nüfus Kayıt Sistemi'nde kayıtlı olan adresleri dikkate alınacak. Başvurular, ilgili mevzuat hükümlerine göre İŞKUR tarafından alınacak. Her aday, ilan edilen kadrolardan yalnızca bir işyeri (çalıştırılacağı il) ve bir mesleğe başvuru yapacak. Sağlık Bakanı Kemal Memişoğlu, sözleşmeli personel ve sürekli işçi alımında ilişkin sosyal medya hesabından yaptığı paylaşımda, şunları kaydetti: \"Bakanlığımız merkez ve taşra teşkilatında görevlendirilmek üzere, Kamu Personel Seçme Sınavı (KPSS) sonuçlarına göre ÖSYM tarafından yapılacak merkezi yerleştirme ile toplam 15 bin 342 sözleşmeli personel alımı gerçekleştirilecektir. Adaylar, tercihlerini 2-8 Mayıs 2025 tarihleri arasında ÖSYM'nin resmi internet sitesi üzerinden yapabileceklerdir. Bakanlığımızın merkez ve taşra teşkilatında istihdam edilmek üzere toplam 3.658 sürekli işçi alımı da gerçekleştirilecektir. Bu kapsamda başvurular, 5-9 Mayıs 2025 tarihleri arasında İŞKUR'un adresinden, elektronik ortamda kullanıcı girişi yapılarak alınacaktır. Ülkemize, milletimize ve büyük sağlık ailemize hayırlı olsun.\"", "summary": "Sağlık Bakanlığı, 15 bin 342 sözleşmeli personel alımı için başvuruları 2-8 Mayıs tarihleri arasında ÖSYM üzerinden alacak. Ayrıca, 3 bin 658 sürekli işçi alımı için başvurular 5-9 Mayıs tarihlerinde İŞKUR üzerinden yapılacak."}
{"text": "Karadeniz Teknik Üniversitesi (KTÜ) Tıp Fakültesi Göğüs Hastalıkları Ana Bilim Dalı İmmünoloji ve Alerji Hastalıkları Bilim Dalı Başkanı KTÜ Farabi Hastanesi Göğüs Hastalıkları Kliniğinde görevli Erbay, AA muhabirine, astımın dünyada ve Türkiye'de milyonlarca kişiyi etkileyen bir hastalık olduğunu söyledi. Astımın her yaş grubunda başlayabileceğini ifade eden Erbay, \"Astım nefes darlığı, öksürük, hırıltı, göğüste sıkışma hissi şikayetlerinin olmasıyla kendisini gösterir ve bu şikayetler değişkendir. Kimi zaman bahar ayında olur kimi zaman gripten sonra daha fazla olur. Stresli bir dönemde ve alerjene maruz kalındığında olabilir. İyileşme, kötüleşme değişkenliği mevcuttur.\" diye konuştu. Erbay, astımın tedavi edilebilir bir hastalık olduğuna işaret ederek, \"Kontrol altına aldığımızda hastalar rahatlıkla gece uykularını uyuyabilir, günlük işlerini yapabilir, acile başvurmak zorunda kalmayabilirler. Bunun için inhaler tedavi dediğimiz, nefesle çektiğimiz ilaçlarımız mevcut.\" ifadelerini kullandı. İnhaler ilaçların önleyici ve rahatlatıcı olarak iki grupta toplandığını anlatan Erbay, \"Bu ilaç bağımlılık yapmaz. 'Sürekli kullanınca bağımlılık yapıyor' diye hastaların endişeleri olabiliyor. Bu şekilde bir bağımlılık olmaz. Ömür boyu kullanılabilir ve ciddi yan etkileri olmaz.\" dedi. Erbay, en önemli noktalardan birinin de inhaler ilaçlarının doğru teknikle kullanımı olduğunu vurgulayarak, şu değerlendirmede bulundu: \"Dünya Astım Günü'nün de bu sene sloganı 'Astımda inhaler tedavi: Ne kadar doğru, o kadar etkili.' Doğru teknikte inhaler ilaçların kullanımı aslında doğru ve en etkin etkiyi sağlayacaktır. Çünkü bunlar içilmediği, iğne ya da damardan verilen bir ilaç olmadığı için nefesle çekildiği için yanlış çekersek hiçbir etkinlik sağlamaz. Yani inhaler ilaçları akciğerlere ulaşacak şekilde doğru teknikle çekmemiz gerekiyor. Bununla ilgili hasta ve yakınlarının doktorlarından iyi bir eğitim almaları çok önemli.\" Her astım hastasının nefes açıcı ilaçlarla iyileşemeyebileceğini belirten Erbay, şunları kaydetti: \"Bu hastaların hala nefes darlığı, öksürüğü devam edebilir. Hastamız astım nedeniyle acile yine gidiyor ya da hastanede yatması gerekiyor olabilir. Bu hastalarda, son yıllarda gelişen biyolojik ajan tedavileri dediğimiz tedavileri kullanıyoruz. Çok yüz güldürücü sonuçları mevcut. Bu tedaviler sonrasında hastamızın acile başvurmasını engelliyoruz, yaşam kalitesini artırıyoruz, solunum testindeki artışı görüyoruz. Gerçekten etkili bir tedavi.\" Erbay, her hastaya biyolojik ajan tedavisinin uygulanamayacağının altını çizerek, \"Biyolojik ajan tedavisi kişiye özgü seçilir. Türkiye'de de geri ödeme koşulları var. Hastamızın, geri ödeme koşullarını sağlaması lazım. Biz bunları değerlendirerek eğer hastamız uygunsa aşı tedavisini başlayabiliyoruz.\" diye konuştu. Biyolojik ajan tedavisinin de herhangi bir yan etkisi olmadığını ifade eden Erbay, \"Sadece ilk dozlarda bir alerji geliştirme riski var. O yüzden bu aşılar sadece alerji immünoloji ya da göğüs hastalıkları uzmanlarının olduğu yerlerde uygulanır ve bizler tarafından reçete edilebilir. O yüzden ilk riskler zaten gözetim altında olduğu için önlenebiliyor.\" dedi. Erbay, söz konusu aşıların ayda 1 ya da 2 defa uygulanabileceğini anlatarak, \"4 aylık bir yanıt değerlendirme sürecimiz var. Hasta gerçekten iyi oluyor mu, fayda görüyor mu ona bakıyoruz. Fayda varsa bunlar uzun vadeli, belki de ömür boyu uygulanabilen tedaviler.\" değerlendirmesinde bulundu.", "summary": "Astım, her yaşta başlayabilen tedavi edilebilir bir hastalıktır. İnhaler tedavi doğru teknikle kullanıldığında etkili olup, bağımlılık yapmaz. Biyolojik ajan tedavileri ise astım hastalarına yönelik son yıllarda gelişmiş ve başarılı sonuçlar vermektedir."}
{"text": "Memişoğlu, sosyal medya hesabından yaptığı açıklamada, şunları kaydetti: \"122. Dönem Devlet Hizmeti Yükümlülüğü Kurası için münhal kadrolar ' adresinde yayımlanmıştır. 1566'sı uzman tabip ve 673'ü tabip olmak üzere toplam 2 bin 239 hekim ataması yapılacaktır. Ülkemize, milletimize ve büyük sağlık ailemize hayırlı olsun.\"", "summary": "Sağlık Bakanı Memişoğlu, 122. Dönem Devlet Hizmeti Yükümlülüğü Kurası için 2.239 hekim ataması yapılacağını açıkladı."}
{"text": "Kamu Hastaneleri Genel Müdürü Emrah Ceviz, hastanenin konferans salonundaki törende yaptığı konuşmada, inmeyle mücadelede inme üniteleri ve merkezlerinin sağlık altyapısında kritik öneme sahip olduğunu söyledi. Ceviz, kamudaki 41. inme merkezinin Tekirdağ’da açıldığını belirterek, 6 yoğun bakım ve 6 servis yatağıyla hizmet verecek merkezin hayırlı olmasını diledi. Tekirdağ Valisi Recep Soytürk, kentte yeni hastane yatırımlarının sürdüğünü belirtti. İl Sağlık Müdürü Ali Cengiz Kalkan, inme merkezinin önemli bir ihtiyacı karşılayacağını vurgulayarak, \"Merkez açılmadan önce 2023'te 642, 2024'te 677, 2025’in ilk çeyreğinde ise 180 hastayı il dışına sevk ettik. Bu süreçte 2 bin personel görevlendirilirken, ambulanslarımız 1319 saat çalıştı ve 197 bin 500 kilometre yol yaptı.\" ifadelerini kullandı. Törende, eski TBMM Başkanı Mustafa Şentop da bir konuşma yaptı. Konuşmaların ardından Vali Soytürk, Şentop'a hediye takdim etti. Emrah Ceviz'e İl Sağlık Müdürü Kalkan tarafından tablo, Başhekim Dr. Lütfi Çağatay Onar tarafından Karacakılavuz dokuması armağan edildi. Tören, yapılan duanın ardından merkezin açılışıyla sona erdi.", "summary": "Tekirdağ'da, 41. inme merkezi açıldı. Merkez, 6 yoğun bakım ve 6 servis yatağıyla hizmet verecek. Açılışta, yerel sağlık yöneticileri ve eski TBMM Başkanı Mustafa Şentop konuşmalar yaptı."}
{"text": "Polen, sigara dumanı, hava kirliliği ve stres gibi faktörlerin tetikleyebildiği astım hastalığıyla dünyada 260 milyondan fazla insan mücadele ediyor. Özellikle gelişmemiş ve az gelişmiş ülkeler başta olmak üzere yılda 450 bin kişinin hayatını kaybettiği hastalıkla ilgili uzmanlar, doğru bilinen yanlışları Dünya Astım Günü kapsamında AA muhabirine anlattı. Liv Hospital Göğüs Hastalıkları Uzmanı Prof. Dr. Cengiz Özdemir, astım hastalarının büyük kısmının günlük yaşamda solunum sıkıntıları, gece uykusuzlukları, iş gücü kaybı ve sosyal kısıtlılıklar gibi sorunlarla karşılaştığını anlattı. Hastalığa bağlı ölümlerin büyük bölümünün önlenebilir olmasına rağmen özellikle düşük ve orta gelirli ülkelerde uygun tedaviye erişimin sınırlı kalmasının ciddi sonuçlar doğurduğunu vurgulayan Özdemir, toplumda astıma ilişkin birçok yanlış bilginin yaygın biçimde kabul gördüğünü kaydetti. Astımın yalnızca çocukluk çağında görüldüğü ve büyüdükçe geçtiği düşüncesinin doğru olmadığını vurgulayan Özdemir, şöyle devam etti: \"Astım her yaşta başlayabilir ve yaşam boyu sürebilir. Bunun yanında hastalığın bulaşıcı olduğu yönündeki inanış da hatalıdır. Astım bulaşıcı bir hastalık değildir ancak bazı enfeksiyonlar semptomları tetikleyebilir. Fiziksel aktivitenin astımı tetiklediği yönündeki yanlış inanış, birçok hastayı hareketsiz yaşama yönlendirmektedir. Oysa ki tedaviyle kontrol altına alınmış astım hastaları güvenle egzersiz yapabilir, hatta birçok astımlı sporcu, uluslararası düzeyde başarılar elde etmektedir. Bir diğer önemli yanlış inanış ise inhaler tedavilerin bağımlılık yaptığıdır. İnhaler kortikosteroidler bağımlılık yapmaz, aksine solunum yollarındaki iltihabı kontrol altına alarak atakları önler ve yaşam kalitesini artırır.\" Astım tedavisinde temel hedefin, semptomları azaltmak, yaşam kalitesini artırmak ve ölüm riskini en aza indirmek olduğunu belirten Özdemir, \"Bunun için en etkili araçlardan biri, iltihabı baskılayan inhale ilaçlardır ancak birçok ülkede bu ilaçlara erişim ya mümkün değildir ya da ekonomik nedenlerle sürdürülebilir değildir. 2025 yılı Dünya Astım Günü teması, bu sorunlara çözüm üretmeyi hedefliyor. Global Astım Girişimi (GINA), bu yılki mesajında, etkili ve güvenli inhale tedavilerin herkes için ulaşılabilir olması gerektiğini vurguluyor.\" değerlendirmesinde bulundu. Özdemir, Dünya Astım Günü'nün toplumsal seferberlik için de fırsat olduğunu, astımla yaşayan bireylerin eğitilmesi, semptomların tanınması, doğru tedavi yöntemlerinin yaygınlaştırılması ve toplumda hastalığa dair ön yargıların giderilmesinin bu mücadelenin temel taşlarını oluşturduğunu belirtti. Prof. Dr. Cengiz Özdemir, astımın doğru yönetildiğinde kontrol altına alınabilecek bir hastalık olduğunun altını çizdi. Biruni Üniversitesi Tıp Fakültesi Hastanesi Göğüs Hastalıkları Uzmanı Prof. Dr. Sinem İliaz da polen, toz, hayvan tüyü, cilt epiteli, sigara dumanı, hava kirliliği, keskin kokular, soğuk hava, ani hava değişimi, özellikle soğuk havada yapılan egzersizler, enfeksiyonlar ve stres gibi faktörlerin astımı tetikleyebileceğini dile getirdi. Nefes darlığı, hırıltılı solunum, göğüste sıkışma hissi, gece veya sabaha karşı öksürüğün astım belirtileri arasında sayılabileceğini aktaran İliaz, astımla ilgili doğru bilinen yanlışlara ilişkin şu değerlendirmeyi yaptı: \"Astım çocuklukta daha sık başlasa da erişkinlikte de ortaya çıkabilir. Ayrıca, bazı kişilerde çocuklukta başlayan astım erişkinlikte de devam eder. Çocukluk çağında başlayan ise erkek çocuklarda daha sıktır ve çoğunlukla erişkin yaşa gelindiğinde hafifler veya kaybolabilir. Hastalık yalnızca alerjik reaksiyonlara bağlı olarak ortaya çıkmaz. 'Astım hastaları spor yapamaz.' kanısı da yanlıştır. Uygun tedavi alan ve durumu kontrol altında olan astım hastaları düzenli egzersiz yapabilir. Hatta nefesi güçlendiren yüzme, yürüyüş, yoga gibi egzersizler önerilir. Tüm astım hastaları egzersizle tetiklenmez, eğer egzersiz hastamız için tetikleyici bir faktör ise egzersiz öncesinde astım ilacını kullanmak, hastanın egzersiz yapmasına olanak tanıyabilir.\" İliaz, tedavide kullanılan ilaçlardan özellikle kortikosteroid içeren spreylerin, düşük dozda ve direkt akciğere uygulandığı için sistemik yan etkilerinin minimal olduğunu, kortizona bağlı yan etkilerin bu grup ilaçlarda görülmediğini dile getirerek, kontrolsüz astımın, ilacın olası yan etkilerinden daha tehlikeli olduğunu, düzenli ilaç kullanımında zamanla dozun azaltılıp kesilmeye çalışıldığını anlattı. Kronik bir hastalık olan astımın tamamen geçmesinin nadir görüldüğü bilgisini paylaşan İliaz, şöyle devam etti: \"Kişinin düzenli ilaç almasının gerekmediği dönemler de olabilir ancak ilaçlar doktora danışmadan kesilmemelidir. Aksi halde hastalık daha şiddetli olarak geri gelebilir. Astımlı kişilerin her türlü hayvan tüyünden uzak durması gerektiği de tamamen doğru değildir. Eğer kişinin hayvan tüyüne alerjisi varsa, bu durumda uzak durması önerilir ancak herkes için geçerli değildir. Bazı astım hastaları hayvanlarla problemsiz yaşayabilir. Alerji testiyle değerlendirme yapılması uygun olur.\" Mevsim geçişlerinde özellikle ilkbahar ve sonbaharın astımı kötüleştirebildiğini, yine sadece soğuk hava değil, sıcak ve nemli havanın da bazı kişilerde astım semptomlarını artırabildiğini vurgulayan İliaz, üst veya alt solunum yolu enfeksiyonları astım krizlerini tetikleyebildiği için grip aşısı ve belli aralıklarla zatürre aşısı yapılması önerisinde bulundu. Prof. Dr. Sinem İliaz, astım hastalarının yaşam kalitesini artırmak için şunları tavsiye etti: \"Hastaların doktor önerisiyle düzenli ilaç kullanımına, tetikleyicilerden uzak durmasına, grip, zatürre aşısı olmaya, düzenli egzersiz yapmaya ve sigara içmemeye ya da dumanına maruz kalmamaya dikkat etmesi gerekir. Stresi yönetmek, evde toz, nem ve küfe dikkat etmek de önemlidir. Doğru bilinen yanlışlardan uzak durmak için de bilgileri hekim ya da güvenilir kaynaklardan almak, her önümüze çıkan veya kulaktan dolma bilgilere itibar etmemek ve belirtiler hafiflese bile ilaçları keyfi bırakmamak gerekir.\"", "summary": "Dünyada 260 milyon, Türkiye'de ise milyonlarca astım hastası bulunuyor. Astım, doğru tedaviyle kontrol altına alınabilir ve yanlış bilinen pek çok bilgiye karşı farkındalık artırılmalıdır. Bu yılki Dünya Astım Günü temasıyla etkili tedavilerin herkes için ulaşılabilir olması gerektiği vurgulandı."}
{"text": "Erciyes Üniversitesi (ERÜ) Tıp Fakültesi Biyoistatistik Ana Bilim Dalı Öğretim Üyesi Prof. Dr. Gökmen Zararsız, AA muhabirine, dünyada Alzheimer, Parkinson ve diğer nörodejeneratif hastalıkların tedavisine yönelik çok sayıda klinik araştırma yürütüldüğünü söyledi. Parkinson için halihazırda kullanılan birtakım tedaviler olsa da Alzheimer için ilaç çalışmalarının şu anda temel araştırma boyutunda olduğunu anlatan Zararsız, bu yöndeki çalışmaların sürdüğünü dile getirdi. Avrupa'nın bu hastalıklara ilişkin JPND (Joint Programme on Neurodegenerative Disease Research) adlı ortak bir araştırma inisiyatifi olduğunu belirten Zararsız, şu bilgileri verdi: \"Bu araştırma inisiyatifi Horizon 2020 (teknoloji geliştirme ve araştırma projelerinin desteklendiği ve projeler için fon ayrılmış bir program) kapsamında oluşturuldu ve her bir Avrupa ülkesinin kurumları tarafından da desteklendi. Nörodejeneratif hastalıklarla ilgili problemlere yönelik bu araştırma inisiyatifi her yıl belirli temalarla çağrıya çıkıyor. Bu temalar dahilinde de çeşitli fonlar sağlıyor. Geçen yıl da Alzheimer ve Parkinson gibi hastalıkların erken evresindeki mekanizmanın daha iyi anlaşılması ve ilerleyişini teşhis etmeye yönelik bir temada çağrıya çıkıldı. Bu çağrı kapsamında 18 milyon avro bütçe ayrıldı. Avrupa çapında birçok başvuru oldu ve sadece 10 konsorsiyum destek almaya hak kazandı. Bizim de yer aldığımız konsorsiyum 10 projeden biri oldu. Bu bizim için büyük bir gurur.\" Fotoğraf: Esma Küçükşahin/AA Zararsız, 3 yıl sürecek projenin Almanya'daki Nörodejeneratif Araştırma Merkezi'nin koordinatörlüğünde yürütüldüğünü belirterek, ERÜ'nün yanı sıra Fransa'dan Pasteur Enstitüsü ve Imagine Enstitüsü ile Hollanda'dan Amsterdam Üniversitesi Tıp Merkezi'nin de projede yer aldığını bildirdi. Projenin amacına değinen Zararsız, \"Alzheimer ve Parkinson gibi hastalıkların erken evresindeki hücresel değişiklikleri belirlemek ve ilerleyişini öngörmeye yönelik kapsamlı veriler elde etmeyi amaçlıyoruz. Bu sayede hastalıkların ilerleyişine ve yeni tedavi mekanizmalarına yönelik bulgular elde etmek için çok kapsamlı genetik veriler elde edilmiş olacak. Bu elde edilen büyük genetik verilerin hepsi üniversitemize gelecek. Biz de bu verilerin analizini gerçekleştirerek belirlenen problemlere çözüm bulmaya çalışacağız.\" diye konuştu. Zararsız, şu an yeni nesil teknolojilerle elde edilen genetik verilerin oldukça büyük boyutta olduğunu ifade ederek, bunları standart bilgisayarlarda analiz etmenin mümkün olmadığını anlattı. Bu konsorsiyumdaki diğer ortaklarından tüm hasta dokuları ve hücresel modellerden elde edilecek verilerin üniversitelerine getirileceğini vurgulayan Zararsız, \"ERÜ İlaç Uygulama Araştırma Merkezi'nde yüksek kapasiteli bir sunucu sistemimiz var. Araştırma grubumuz bu analizlerin tümünü grubumuz bünyesindeki yüksek kapasiteli sunucu sisteminde gerçekleştirecek. Bu kapsamda da araştırma imkanlarımızı daha da iyileştirmiş olacağız. Sunucumuzun kapasitesini artırarak hem bu projede hem de sonraki projelerde analizleri daha etkin gerçekleştireceğiz.\" ifadelerini kullandı. Zararsız, yaklaşık 1 milyon 262 bin avro bütçeye sahip projede, ERÜ Tıp Fakültesinden Doç. Dr. Gözde Ertürk Zararsız, öğretim görevlisi Ahu Cephe ve doktora sonrası araştırmacı ve lisansüstü öğrencilerinin de yer aldığını sözlerine ekledi.", "summary": "Erciyes Üniversitesi, Alzheimer ve Parkinson hastalıklarının erken evrelerini araştıran Avrupa çapındaki projede yer alarak büyük bir başarıya imza attı. Proje, 18 milyon avroluk bütçeyle Avrupa'nın JPND inisiyatifi kapsamında destekleniyor ve bu araştırmada elde edilen genetik veriler, hastalıkların ilerleyişini anlamak ve tedavi mekanizmaları geliştirmek amacıyla analiz edilecek."}
{"text": "Genetik geçişli ve önlenebilir bir kan hastalığı olan talasemi, halk arasında \"Akdeniz anemisi\" olarak da biliniyor. Anne ve babası bu hastalığın taşıyıcısı olan Kocaer de bebeklikte tanıştığı hastalıkla, düzenli kan transfüzyonları alarak hayatına devam ediyor. Kendisi de 8 Mayıs Dünya Talasemi Günü'nde doğan Kocaer, AA muhabirine yaptığı açıklamada, \"1 yaşından beri talasemi majör hastalığım var ve o günden itibaren düzenli olarak kan transfüzyonları alıyorum. 8 Mayıs doğumluyum, doğum günümün aynı zamanda Dünya Talasemi Günü'ne denk gelmesi benim için çok anlamlı. Hastalığımın tedavisinde beni rahatsız edecek bir etken görmüyorum.\" dedi. Ailesinde talasemi taşıyıcılığının yaygın olduğunu belirten Kocaer, \"Akraba evliliğinden dolayı annem ve babamın yanı sıra abim ve kardeşim de bu hastalığın taşıyıcısı. Düzenli tedavi aldığım için hastalık yaşamımı fazla zorlamıyor. Şu an amcamın lokantasında kasiyer olarak çalışıyorum.\" ifadelerini kullandı. Bilkent Şehir Hastanesi Çocuk Hastanesi Çocuk Hematoloji ve Onkoloji Uzmanı Doç. Dr. Ayça Koca Yozgat, Tuncay Kocaer'in tedavisinin Bilkent Şehir Hastanesinde sürdüğünü belirterek, uygulanan tedavi süreci hakkında bilgi verdi. Kocaer'in talasemi majör hastalığı nedeniyle 1 yaşından itibaren takip edildiğini ve her 3, 4 haftada bir transfüzyon aldığını anlatan Yozgat, \"Hastamız düzenli transfüzyon aldığı için büyüme ve gelişmesi sağlıklı bir şekilde ilerledi ve boy kısalığını önlemiş olduk. Ayrıca verilen transfüzyonla birlikte şelasyon tedavisi sayesinde demir birikimini engelliyoruz. Şu anda karaciğer ve kalbinde demir birikimi bulunmuyor. Hala düzenli olarak transfüzyon almaktadır. Aile içi uygun vericisi olmadığı için kemik iliği nakli yapılamadı ancak düzenli olarak şelasyon tedavisi devam ediyor.\" dedi. Yozgat, talasemi hastalığının genetik geçişli bir kansızlık nedeni olduğunu belirterek, bu hastalığın türlerinin alfa ve beta olarak ikiye ayrıldığını, Türkiye'de ise en yaygın olan türün beta talasemi olduğunu söyledi. Beta talasemi hastalığının taşıyıcılığına değinen Yozgat, bu hastalığın \"intermedia\" adı verilen orta şiddetli tipi ile \"majör\" adı verilen düzenli kan nakli gerektiren türlerinin bulunduğunu dile getirdi. Talesemi hastalığında anne ve babanın taşıyıcı olmasının önemini vurgulayan Yozgat, şunları kaydetti: \"Ülkemizde evlilik öncesi tarama programları yapılmakta ve taşıyıcı anne ve babalara genetik danışmanlık verilmektedir. Taşıyıcılar için herhangi bir sorun olmasa da anne ve babanın ikisi de taşıyıcı ise 4 çocuğundan birinin talasemi majör dediğimiz sürekli kan transfüzyonu almak zorunda kalan ağır bir hemolitik anemi kliniği gelişiyor. Bu yüzden taşıyıcıları saptamak oldukça önemli.\" Yozgat, Türkiye'de yapılan evlilik öncesi taramalarla birlikte talasemi majör hastalığıyla doğan bebek sayısında belirgin azalma gözlemlendiğini de bildirdi. Talasemi majör hastalığının belirtilerine ilişkin bilgi veren Yozgat, bu hastaların genellikle 6 ay ile 2 yaş arasında anemiye bağlı klinik semptomlarla başvurduğunu belirterek, bu dönemde solukluk, halsizlik, emmede güçlük ve huzursuzluk gibi şikayetlerin görülebildiğini ifade etti. Talasemi hastalarının, kan transfüzyonu haricinde kemik iliği nakliyle tedavi edilebildiğini anlatan Yozgat, \"Kemik iliği nakli bütün talasemi majör hastalarına yapılabilir. Aile içi uygun vericisi açısından anne, baba ve kardeşlere bakıyoruz. Uyumlu bir vericisi varsa aile içinden, uyumlu bir vericisi yoksa akraba dışı tarama yapılarak kemik iliği nakli yapılabiliyor. Kemik iliği nakli bu hastalarda küratif bir tedavidir.\" diye konuştu.", "summary": "Talasemi, genetik geçişli bir kan hastalığı olup Türkiye'de en yaygın türü beta talasemidir. Düzenli tedaviyle hayatını sürdüren Tuncay Kocaer, hastalığı hakkında bilinçlenme amacıyla 8 Mayıs Dünya Talasemi Günü'nde önemli açıklamalar yaptı. Talasemi hastalığının tedavisinde düzenli kan transfüzyonları ve şelasyon tedavisi ile hastalık yönetiliyor, ancak kemik iliği nakli için uygun verici bulunamamış."}
{"text": "Çetin, AA muhabirine, nisan ayında kenelerin yumurtalarından çıkarak tabiata yayıldığını ve vakaların da ortaya çıkmaya başladığını söyledi. Kelkit Vadisi'nde yer alan Sivas, Tokat, Amasya, Erzincan ve Yozgat'ın KKKA hastalığını bulaştıran kene popülasyonu açısından riskli iller olarak öne çıktığına dikkati çeken Çetin, özellikle sıcaklıkların artmaya başlamasıyla doğada bol miktarda kene görülmeye başlayacağını ifade etti. Risk grubunda yer alan çiftçiler ve hayvancılıkla uğraşanların oldukça dikkatli olması gerektiğini dile getiren Çetin, araziye çıkan kişilere evlerine döndüklerinde vücutlarında kene kontrolü yapmalarını önerdi. Çetin, insanların topluca bulunduğu piknik ve mesire alanları başta olmak üzere kenelerin bulunabileceği alanlarda ilaçlama çalışmalarının önemli olduğunu vurguladı. Sivas ve komşu illerde nisan ayının ortalarından itibaren vakaların görülmeye başladığını, hastanelerde KKKA tedavisi gören hastaların bulunduğunu bildiren Çetin, \"Vakaların bu aylardan itibaren giderek artacağını tahmin ediyoruz. Mayıs ve ağustos arasında hastanelere gelen vaka sayılarında ve açık alanlardaki kene popülasyonunda ciddi artış oluyor. Temmuz ve ağustos vaka sayılarının en yüksek olduğu aylar olarak karşımıza çıkabiliyor.\" diye konuştu. Aşı çalışmaları hakkında da bilgi veren Çetin, \"Aşı çalışmaları yaklaşık 7-8 yıldır devam ediyor. İki aşı daha önce ortaya çıktı ancak bunların etkinliklerinin çok fazla olmadığını biliyoruz. Şu anda etkinlik seviyesi çok daha yüksek olan KKKA'ya karşı aşı geliştirme çalışması 2-3 merkezde sürüyor. İlaç geliştirme çalışması da bazı merkezlerde devam etmektedir.\" ifadelerini kullandı. Çetin, aşı ve ilaç çalışmalarıyla alınacak müspet sonuçlara göre korkulu rüyayı atlatmayı hedeflediklerini dile getirerek, şöyle devam etti: \"Uluslararası konsorsiyumlar tarafından hem ilaç hem de aşı geliştirme çalışmaları var. Ülkemizden çok değerli bilim insanlarının da bu konsorsiyum içerisinde olduğunu, birlikte çalışıldığını ifade etmekte fayda var. Bundan da gurur duyuyoruz. Aşı bu hastalığa karşı ciddi önlem olacaktır. Diğer önemli konu ise KKKA'ya karşı geliştirilecek ilaç. Bununla ilgili de merkezlerde çalışmalar var. Bunlar da belirli bir noktaya geldikten sonra aşıyla KKKA'ya yakalanma riskini en aza indirmiş olacağız.\"", "summary": "Keneler, nisan ayında doğaya yayılmaya başlar ve KKKA hastalığını bulaştıran popülasyon riskli illerde artmaktadır. Çiftçilere ve hayvancılıkla uğraşanlara kene kontrolü önerilmekte, ilaçlama çalışmaları önemlidir. Mayıs ve ağustos arasında vakaların artması bekleniyor, KKKA'ya karşı etkili aşı ve ilaç çalışmaları sürmektedir."}
{"text": "Uluslararası sertifikalı \"kahkaha yogası\" eğitmeni de olan Atatürk Üniversitesi Hemşirelik Fakültesi İç Hastalıkları Hemşireliği Ana Bilim Dalından Dr. Öğretim Üyesi Yasemin Çıracı Yaşar, araştırma hastanesindeki ayaktan kemoterapi ünitesine gelen hastalarda, moralsizlik ve stres gözlemledi. Bunun üzerine Yaşar, Tıp Fakültesi Medikal Onkoloji Ana Bilim Dalı Başkanı Prof. Dr. Mehmet Bilici ve İç Hastalıkları Hemşireliği Ana Bilim Dalı Başkanı Prof. Dr. Mehtap Tan ile Atatürk Üniversitesi Bilimsel Araştırma Projeleri (BAP) Koordinasyon Birimi desteğiyle \"Kansere İnat Haydi Gülümse\" projesini hayata geçirdi. Proje kapsamında ekim ayında Dr. Öğretim Üyesi Yaşar tarafından kemoterapi öncesi gruplar halinde nefes egzersizleri ile seansa başlayan hastalara, \"kahkaha yogası\" yaptırılıyor. Yoga süresince bolca gülüp, kahkaha atan kanser hastaları, kemoterapiye neşeli, mutlu ve moralli giriyor. Dr. Öğretim Üyesi Yaşar, AA muhabirine, kanser tedavisinde hekimlerin hastalar için en uygun ve güvenli tedaviyi planlayıp uyguladığını söyledi. Bu süreçte hastaların bazı fiziksel ve psikolojik semptomlar yaşayabildiğini ifade eden Yaşar, \"Kahkaha terapisi, hastaların ruhlarına ulaşmak ve onlara psikolojik olarak rahat hissettirmelerini sağlamak için güzel bir yöntem. Uluslararası çalışmalar da kahkaha terapisinin, özellikle hastaların yaşadığı psikolojik semptomlardan stres, anksiyete ve depresyon üzerinde oldukça etkili bir terapi yöntemi olduğunu savunmakta.\" dedi. Yaşar, bu noktadan hareketle multidisipliner çalışma yürüterek kahkaha terapisini hastalara uygulamaya başladıklarını anlattı. Proje kapsamında kemoterapi ünitesindeki hastalara yaklaşık 30-40 dakika boyunca gruplar halinde haftada bir seans uyguladıklarından bahseden Yaşar, şöyle konuştu: \"Seanslara nefes egzersiziyle başlıyoruz. Hastalarımızı biraz nefes alarak kahkaha terapisine hazırlıyoruz. Çünkü hastalarımızın rahatlaması gerekiyor, sonra yavaş yavaş kahkaha seansına geçiyoruz. Kahkaha yogasının birçok şekli var. Birçok hastaya kahkaha attırabilirsiniz ama kanser hastaları çok özel grubu oluşturuyor. O nedenle kahkaha yogasını yaptıracağımız şekli biraz daha sınırlı. Terapiden önce hastalar mutsuz ve stresli şekilde ayaktan kemoterapiye geliyordu. Kahkaha terapisi yaptırdığımız hastalar, gülerek kemoterapiye giriyor. Aynı zamanda hastalar, sosyal hayatlarında da stres ve anksiyete düzeylerinin azaldığını iletmesi bizim için mutluluk verici.\" Yaşar, ulusal bazda yaptıkları çalışmanın öncü olduğuna işaret ederek, elde ettikleri veriler doğrultusunda bu terapinin, kanser hastalarındaki stres ve anksiyete düzeylerinin azalttığını ve semptomları hafiflettiğini bilimsel çalışmayla yayınlayacaklarını dile getirdi. Çalışmayla hastaların ruhuna dokunmak istediklerini söyleyen Yaşar, \"Bizim kahkaha terapisiyle planladığımız, ulaşmak istediğimiz şey, hastaların ruhuna dokunmak. Daha sonra stres ve depresyon düzeyini azaltmak, anksiyetelerini gidermek ve onlara ne kadar güçlü olduklarını hatırlatmak.\" diye konuştu. Seansa katılanlardan 43 yaşındaki Fatma Çelikbilek de kahkaha terapisinin sosyal yaşantısına da fayda sağladığını belirtti. Hastalara uygulanan terapiyi görmesi üzerine seanslara başladığını aktaran Çelikbilek, \"Kemoterapiden önce ferahlıyoruz, gülümsüyoruz ve içimizdeki hüznü atıyoruz. Bu terapi çok faydalı ve güzel. Burada her şeyi unutuyoruz. Seansa önce nefes terapisiyle başlıyoruz, kemoterapi için oksijen çok önemli. Sonra yüz kaslarımızı geliştiriyoruz ve gülümsüyoruz. Yüzümüzdeki hüzün gidiyor her şeye olumlu bakıyoruz.\" ifadelerini kullandı. Çelikbilek, hastane hizmetlerinden, doktor ve hemşirelerden memnun kaldığını belirterek, tüm kemoterapi hastalarına kahkaha terapisini almalarını önerdi.", "summary": "Atatürk Üniversitesi'nden Dr. Yasemin Çıracı Yaşar, \"Kansere İnat Haydi Gülümse\" projesiyle kemoterapi hastalarına kahkaha yogası terapisi uygulayarak, stres ve anksiyeteyi azalttı. Terapinin, hastaların moralini yükselttiği ve sosyal yaşamlarına olumlu etkiler sağladığı belirtildi. Bu çalışmaların, kanser hastalarının ruh halini iyileştirdiği ve semptomları hafiflettiği kaydedildi."}
{"text": "Dünya Sağlık Örgütü (DSÖ) verilerine göre, aşılama yoluyla her yıl difteri, tetanos, boğmaca, grip ve kızamık gibi hastalıklardan kaynaklanan 3,5 ila 5 milyon ölüm önleniyor. Aşılar, vücudun doğal bağışıklık sistemini harekete geçirerek kişiye koruyucu bir kalkan sağlıyor. 19. yüzyılda 5 yaş altı çocuk ölüm oranı 1000 canlı doğumda 462,9 iken, UNICEF'e göre bu oran 1990’da 94’e, 2023’te ise 37’ye kadar düştü. İstanbul İl Sağlık Müdürlüğü verilerine göre, kent genelinde 1084 Aile Sağlığı Merkezi (ASM) ile kamu ve özel hastaneler, tıp merkezleri, muayenehaneler gibi diğer 344 sağlık kuruluşunda aşılama hizmeti sunuluyor. Yılın ilk üç ayında İstanbul'da, çocuklara 1 milyondan fazla aşı uygulandı. Aşılama oranlarının en yüksek olduğu ilçeler Kadıköy ve Çatalca, en düşük olduğu ilçeler ise Fatih ve Beykoz. İstanbul İl Sağlık Müdürü Doç. Dr. Abdullah Emre Güner, AA muhabirine, aşının insanların ortalama yaşam ömrünü uzatan en önemli etkenlerden biri olduğunu söyledi. Aşılar sayesinde bulaşıcı hastalıkların önlendiğini, çocuk ölümlerinin ve toplu ölümlerin büyük oranda azaldığını belirten Güner, Türkiye'nin aşılamada iyi bir noktada olduğunu kaydetti. Güner, \"Aşının artısı sadece kendimizin korunması değil, karşımızdakini de korumak. Kendimizi korumaktan ziyade toplumda bir immunizasyon oluşturarak aslında biz aşıyla toplumun hastalığa kapılmamasını sağlamış oluyoruz.\" ifadelerini kullandı. İstanbul'da yürütülen aşılama çalışmalarına ilişkin bilgi veren Güner, \"Uzun yıllardan beri burada güzel bir sistematik kurulmuş durumda. 40'lı, 50'li yıllarda sosyalizasyon kanununda sağlık ocaklarının kurulmasıyla başlayan ve asıl 2002'de Sayın Cumhurbaşkanımızın önderliğinde başlayan Sağlıkta Dönüşüm Projesi'yle ve 2010'da İstanbul'da aile hekimliği sistemine geçişle beraber artık her doğan çocuk TC kimlik numarası üzerinden bir hekimle eşleşiyor ve bütün aşıları birebir takip ediliyor.\" diye konuştu. İstanbul'da günlük 12 bin çocuğun aşılandığını söyleyen Güner, \"İstanbul'da yılın ilk 3 ayında 1 milyondan fazla aşıyı çocuklarımıza uygulamış durumdayız.\" dedi. İstanbul İl Sağlık Müdürü Güner, çocuklara 14 hastalığa yönelik aşılama programı uygulandığını, erişkinler için de grip ve zatürre aşılamalarının yapıldığını belirtti. Çocukluk çağı aşılarının hayati önem taşıdığını vurgulayan Güner, \"Aşı korur ve çocuğun gelişimindeki hastalıklarda, onunla yaşatacağı büyük arazların önüne geçer. Basit bir kızamık aşısını siz yapmadığınızda çocuğunuzun kızamık virüsüne kapılıp bir beyin iltihabıyla karşılaşıp ömrü boyunca sakat kalma ihtimali olabilir.\" değerlendirmesini yaptı. Aşıların hastalıklara karşı en etkili korunma yöntemi olduğunun altını çizen Güner, şunları kaydetti: \"Önlenebilir hastalıkların en önemli koruyucu faktörü aşıdır. Çocuğumuzun sağlıklı gelişimini veya yaşlılarımızın hayatını sağlıkla devam ettirmesini istiyorsak, ileriki zamanda zeka geriliğinin veya sakat kalmanın önüne geçmek istiyorsak aşılarımızı yaptırmamız lazım. Bununla beraber sadece kendi çocuğumuzun değil, çocuğumuzun okul arkadaşının, kardeşinin, komşunun çocuğunun da etkilenmemesi için, toplum sağlığını korumak adına aşı yaptırmamız şarttır.\"", "summary": "Aşılar, her yıl milyonlarca ölümün önlenmesini sağlıyor, İstanbul'da ise çocuklara 1 milyondan fazla aşı yapıldı. Aşılar, sadece bireyi değil toplumu da koruyarak hastalıkların yayılmasını engelliyor ve sağlık sisteminin önemli bir parçası haline gelmiş durumda."}
{"text": "Avrupa Birliği (AB) ile Orta Asya ülkeleri arasında Nisan başında ilk defa düzenlenen zirve, Türkiye'de hiç beklenmedik bir nedenle yankı buldu. Bu ülkelerin zirvede AB'yle imzaladıkları ortak bildiride, Kıbrıs adasında Türkiye'nin karşı çıktığı tezleri destekleyen bir madde yer aldı. Bu madde ile yalnızca Türkiye'nin tanıdığı \"Kuzey Kıbrıs Türk Cumhuriyeti\"nin kurulmasını kınayan ve tanımama çağrısı yapan BM Güvenlik Konseyi'nin 541 ve 550 sayılı kararlarına bağlı kalacaklarını açıkladılar. Zirveye Orta Asya'dan beş devlet katılmıştı: Kazakistan, Özbekistan, Türkmenistan, Kırgızistan ve Tacikistan. Bu ülkelerden Tacikistan hariç dördü, Kıbrıs'ın kuzeyindeki Türk yönetiminin de gözlemci sıfatıyla katıldığı Türk Devletleri Teşkilatı'nda (TDT) yer alıyor. Bu ülkelerin, TDT'ye rağmen böyle bir bildiriye imza atması, Türkiye ile ilişkilerine dair soru işaretleri yarattı. Peki Orta Asya ülkelerinin bu tutumu neden kaynaklanmış olabilir? Bölgeden uzmanlarla konuştuk. Kazakistan'ın eski diplomatlarından, siyasi analist Kazbek Beysebayev, AB'nin Rusya'ya yaptırımlarının Kazak ekonomisini de etkilediğini vurguluyor. Beysebayev, AB'nin bu zirvede duyurduğu 12 milyar euro'luk yatırım sözünün bu bağlamda önemli olduğunu düşünüyor: \"Bence bölgedeki ülkeler, bu 'hediye' için Türkiye'yi üzmeye değeceğini düşündüler.\" Kırgız uluslararası ilişkiler uzmanı Dr. Chinara Esengul de \"Kültürel ve etnik bağlardan kaynaklanan duygusal tepkiler anlaşılabilir. Fakat günümüzde dış politikaya yön veren şey stratejik hedefler ve yatırım fırsatları olmalıdır\" diyor. Orta Asya üzerine araştırmalar yapan İngiltere merkezli Central Asia Due Diligence'ın Özbek direktörü Alisher Ilkhamov ise bu maddenin muhtemelen Kıbrıs Cumhuriyeti'nin baskısıyla bildiriye eklendiğini söylüyor. Ilkhamov, eskiden Orta Asya'nın AB'ye muhtaç hissederken günümüzde küresel gelişmeler nedeniyle AB'nin bölgeyle siyasi ve ticari ortaklık kurmaya daha istekli olduğunu düşünüyor. İmzacı ülkelerin bu nedenle isteseler bu talebe direnebileceğini düşünen Ilkhamov, buna rağmen Kıbrıs'la ilgili maddeyi imzalamalarının Orta Asya ülkeleri için bir \"hata\" olduğu yorumunu yapıyor. Özbek siyasi analist Rafael Sattarov ise bu görüşe katılmıyor. \"Gerçekçi olmak gerekirse Orta Asya öyle bir halde ki, bu ülkeler Kuzey Kıbrıs'ı umursamanın bedelini ödeyebilecek durumda değiller\" diyor. Görüştüğümüz uzmanlara göre Kıbrıs Türklerinin durumu Orta Asya ülkelerinin öncelikleri arasında değil. Bu ülkeler 1991'e kadar Sovyetler Birliği'nin bir parçasıydı ve bu yüzden 1974'te Türkiye Kıbrıs'a askeri harekat düzenlediğinde de, Kıbrıslı Türkler 1983'te tek taraflı olarak adanın kuzeyinde egemenliklerini ilan ettiğinde de bağımsız bir dış politikaları yoktu. Eski Kazak diplomat Beysebayev \"Kazakistan'daki insanların çoğu Kıbrıs sorununun ne olduğunu bilmez ancak orta sınıftan Türkiye'ye sık giden kişiler bundan haberdardır\" diyor. Uzmanlara göre TDT'nin çok geniş bir coğrafyaya yayılmış olması da bazı bölgesel sorunların, Türk dünyasının öbür ucunda hissedilmesini zorlaştırıyor. Kırgız uluslararası ilişkiler uzmanı Dr. Esengul \"Reel politikada ulusal, bölgesel ve jeopolitik çıkarlar önce gelir\" diyor ve ekliyor: \"Uzak Türk topluluklarının sorunları önceliklerimiz arasında değil.\" Özbek siyasi analist Rafael Sattarov, Sovyetler'in çöküşünün ardından Türkiye ile ilişkiler kurulurken de Kıbrıs'ın önceliklendirilmediğini söylüyor. Sattarov'a göre TDT üye ülkelerinin ortak bir dış politikası yok ve böyle bir şeyden bahsetmek için çok erken: \"Bırakın ortak Türki dış politikayı, Orta Asya ülkelerinin kendi arasındaki bölgesel entegrasyon bile tamamlanmış değil.\" Alisher Ilkhamov da yakın zamana kadar bu ülkelerin \"yarı tarafsızlık\" olarak adlandırdığı, adadaki Türk yönetimini tanımasalar da karşı da çıkmadıklarını söylüyor. Ilkhamov bu zirvedeki bildiriyle statükonun kırıldığını belirtiyor. Zirveden önceki beş ay içinde Kazakistan, Kıbrıs Cumhuriyeti'ne elçi atamaya, Özbekistan ve Türkmenistan da İtalya elçiliklerini Kıbrıs'a akredite etmeye karar vermişti. Zirvede bu bildirinin imzalanmasının ardındansa Türkiye, yaklaşık üç hafta boyunca hiçbir resmi açıklama yapmadı. Dışişleri Bakanı Hakan Fidan 24 Nisan bir basın toplantısında gelen soru üzerine \"Biz prensip olarak ailevi konuları kamuoyu önünde tartışmamayı tercih ediyoruz\" dedi. Fidan'ın açıklamasından önce konuştuğumuz uzmanlar da Türkiye bu konuyu açıkça tartışmayacağını tahmin ediyor. Bu uzmanlar böylesi bir meselenin Türkiye ile diğer TDT ülkelerinin ilişkisini bozamayacağını düşünüyor. Türkiye dışında hiçbir ülkenin tanımadığı \"Kuzey Kıbrıs Türk Cumhuriyeti\" (KKTC), 2022 yılında TDT'ye gözlemci üye oldu. Bu, adadaki Türk yönetiminin İslam İşbirliği Teşkilatı'ndan sonra ikinci önemli uluslararası gözlemciliği oldu. Kırgızistan'dan Dr. Razak Uulu, bugüne kadarki TDT zirvelerinde Kıbrıs'tan yalnızca Türkiye'nin bahsettiğine dikkat çekiyor ve ekliyor: \"Burada bir uyuşmazlık var. Bazı ülkeler KKTC'nin gözlemci üyeliğini yok saymış gibi. Dolaysıyla Kıbrıs ve KKTC meselesinin geleceği konusunda olağanüstü bir zirve ile karar alınmalı.\" Dr. Razak Uulu, Türkiye'nin Kıbrıs konusunu bölge ülkelerine anlatmakta zayıf kaldığını düşünüyor. Eski Kazak diplomat Beysebayev, bu ülkelerin imzaladığı bildiriyle, kuzeydeki Türk yönetiminin TDT'deki statüsünü tartışmaya açtıklarını söylüyor. Özbek uzman Alisher Ilkhamov ise farklı bir görüşte. Orta Asya ülkelerinin \"yaptıkları hatayı telafi etmek için\", Kıbrıs'ın kuzeyindeki Türk yönetiminin TDT'deki statüsünü tam üye olmasa bile gözlemciden daha yüksek bir seviyeye getirebileceğini düşünüyor. Özbek analist Sattarov, üyelerin TDT'yi ana dış politika aracı olarak görmediğini ve bir \"yedek destek platformu\" olarak kullandığını belirtiyor: \"Erdoğan için MHP ile koalisyonunda önemli bir yere sahip. Azerbaycan için diplomatik izolasyonda olmadığını göstermenin bir yolu. Orta Asya ülkeleri içinse çok yönlü dış politikalarının bir ayağı.\" Görüştüğümüz uzmanlar, Orta Asya ülkelerinin dış politikada Çin, Rusya, ABD, AB ve Türkiye gibi güçler arasında bir denge kurmaya çalıştığını ve tek bir aktöre bağımlı olmak istemediklerini söylüyor. Özbek analist Rafael Sattarov, \"Türkiye'nin Orta Asya'daki etkisi artmakta olsa da hâlâ Rusya ve Çin'in gerisinde\" diyor. Sattarov, Orta Asya ülkelerinin kendi aralarındaki entegrasyon için AB'yi de bir model olarak gördüğünü belirtiyor. Bir diğer Özbek uzman Alisher Ilkhamov da Türkiye ve AB'nin farklı açılardan önemli olduğunu söylüyor. Örneğin olası bir Rus işgali durumunda AB'nin kınama ve yaptırımın ötesine geçmesini beklemediğini fakat Türkiye'nin Orta Asya'ya silah gönderebileceğini düşünüyor. Kırgız uluslararası ilişkiler uzmanı Dr. Chinara Esengul ise ülkesinin çok yönlü dış politikası ile ilgili \"Stratejik ortaklarımız Rusya, Çin ve Batı (özellikle de Avrupa ülkeleri) olmaya devam ediyor\" diyor. Eski Kazak diplomat Beysebayev de 12 milyar euro'luk yatırım sözünün Kazakistan için AB'yi önemli bir partner haline getirdiğini vurguluyor. Bu konuda uzmanların farklı görüşleri var. Eski Kazak diplomat Beysebayev \"Sovyetler döneminde bir gün Kazakistan'ın bağımsız olabileceğini hayal bile edemezdik. O günü çok iyi hatırlıyorum, bağımsızlık ilanımızdan sonra bizi tanıyan ilk ülke Türkiye oldu\" diyor. Beysebayev, Kıbrıs'ın kuzeyindeki yönetiminin sadece Türk devletleri tarafından değil, dünyanın geri kalanı tarafından da \"er ya da geç\" tanınacağını düşünüyor: \"Bu tip tanınmalar genellikle, dünyadaki müesses nizamı değiştiren önemli olaylar gerçekleştiğinde olur. Günümüzde de böyle olayların gerçekleşmesine hep birlikte tanık oluyoruz.\" Özbek analist Sattarov ise Orta Asya ülkelerinin Ukrayna'dan bağımsızlığını ilan eden Donbas'ı veya Kırım'ın Rusya tarafından ilhakını da tanımadığını hatırlatarak Kıbrıs'ın kuzeyindeki yönetimi tanırlarsa çifte standartla suçlanabileceklerini belirtiyor. Yine de \"asla asla dememek lazım\" diyor ve ekliyor: \"Günümüzde kural temelli küresel düzen çatırdıyor... Ama yine de bu ancak çok uzun vadede mümkün olabilir. Duygusal dayanışmayı gerçek diplomatik eylemlerle karıştırmamak lazım.\" Bu makalede Google YouTube içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. YouTube paylaşımının sonu Bir diğer Özbek uzman Ilkhamov ise uluslararası tanınmanın, Türkiye'nin en yakın müttefiki Azerbaycan'la başlayabileceğini, ancak ondan sonra Orta Asya'ya yayılabileceğini söylüyor. Kırgız uluslararası ilişkiler uzmanı Dr. Esengul ise buna pek ihtimal vermiyor: \"Tabii ki tarihsel ve kültürel olarak Türkiye ve Kıbrıslı Türklere yakın hissediyoruz. Ama dış politika realizm, jeopolitik ve çok katmanlı çıkarlara göre yürütülür.\" Kıbrıs Cumhuriyeti'nin 2004'te Annan Planı'nı reddetmesi ve 2015'te başlayan birleşme müzakeresinin 2017'de çökmesinin ardından Türkiye, bundan sonra Kıbrıs'ta birleşme müzakerelerine değil Kıbrıs'ın kuzeyindeki Türk yönetiminin uluslararası tanınmasına odaklanacağını açıkladı. Peki Türkiye bunun için TDT'deki müttefiklerine bir baskı yapıyor mu? Eski Kazak diplomat Beysebayev, Ankara'nın bu konuda Türk devletlerine bir baskı yaptığını düşünmüyor, \"Bunun yerine dayanışma talep ediyorlar\" diyor. Özbek uzman Ilkhamov da herhangi bir baskı uygulanıyorsa bile, kapalı kapılar ardında olduğu için bilinmediğini söylüyor. Kırgızistan'dan Dr. Razak Uulu, Türkiye'nin şu anda bu meseleyle ilgili \"baskı yapamayacağını\" söylüyor ve ekliyor: \"Hem ekonomik sorunlar hem ülkenin iç siyasetindeki istikrarsızlıklar nedeniyle [Türkiye] uluslararası alanda onları kaybetmek istemiyor. \"Türkiye KKTC'yi tanınması için olağanüstü zirve düzenleyebilir, önerilerde bulunabilir, ancak baskı yapmaz. \"Türkiye ile Orta Asya ülkeleri arasında ciddi miktarda ticaret, yatırım ve kültürel ilişkiler var. Bunlar bir anda baskı ile silinmeye değmez.\"", "summary": "Orta Asya ülkeleri, AB ile imzaladıkları bildiride Türkiye'nin karşı çıktığı Kıbrıs meselesine destek veren bir maddeye imza attı. Uzmanlar, bunun sebeplerini jeopolitik çıkarlar, AB'nin sunduğu yatırımlar ve bölgedeki ekonomik ilişkilerle ilişkilendiriyor. Türkiye, bu tutumu diplomatik bağlarını etkilemeden tartışmakta ve bölgedeki ülkelerle ekonomik ve kültürel ilişkilerini korumaya çalışıyor."}
{"text": "Satranç masasının bir başında oturan sekiz yaşındaki Timmy, yapay zeka robotu karşısında yeni hamlesini belirlemeye çalışırken kendi kendine mırıldanıyordu. Çin'in başkenti Pekin'deki evin salonunda birkaç dakika sonra robotun \"Tebrikler! Kazandın!\" diyen sesi duyuldu. Oyun robotu, mekanik kollarıyla yeniden taşları dizerken, Timmy'ye \"Yeteneğini gördüm, bir dahaki sefere daha iyisini yapacağım\" dedi. \"Yapay zeka ile birlikte var olacağız, bu kaçınılmaz bir yönelim\" diyen küçük Timmy'nin annesi Yan Xue, \"Çocuklar bunu olabildiğince erken öğrenmeli. Bunu reddetmemeliyiz\" mesajı veriyor. Satrançla birlikte strateji oyunu Go'yu da oynayabilen bu robota 800 dolar verdiler. Aile bunun iyi bir yatırım olduğuna ikna olmuştu. Yaratıcıları robota yeni sürümlerinde bir dil öğrenim programı da eklemeyi planlıyor. Çin, 2030 yılına kadar bir teknoloji süper gücü olma hedefiyle yapay zekaya büyük yatırım yapıyor. DeepSeek sohbet robotunun Ocak ayında ortaya çıkışı ile yarattığı ilgi Çin'in koyduğu hedefin başarı olasılığı konusunda ipuçları veriyor. Bu alanda çalışan teknoloji şirketlerine yatırım akıyor ve bu da iç rekabeti körüklüyor. Ülkede yapay zeka geliştiren ve ürettikleri teknolojiyi satan 4500'den fazla firma var. Başkent Pekin'deki okullarda ilkokul ve ortaokul öğrencileri için yapay zeka dersleri bu sene içinde başlatılacak. Üniversitelerde de yapay zeka alanına yönelen öğrencilerin artmasıyla, kontenjanlar artırılıyor. Çin Komünist Partisi, yapay zekanın ülkenin gelişiminin \"ana itici gücü\" olacağını ilan ettiği 2017 yılında bu atılımı ön görüyordu. Ülkenin lideri Şi Jinping, Amerika Birleşik Devletleri'nin ek vergi darbeleri ile yavaşlayan ülke ekonomisini ayağa kaldırmak için yapay zekaya güveniyor. Teknoloji üstünlüğü savaşında Washington ile rekabet eden Pekin, önümüzdeki 15 yıl içinde ilgili alanlara 10 trilyon Çin yuanı (1.4 trilyon dolar) yatırım yapmayı planlıyor. ABD'nin ciddi oranda çip ihracatını sıkılaştırdığı bir ortamda DeepSeek'in başarısı Çinli şirketlerin önlerine çıkarılan engelleri aşabileceğini gösterdi. Silikon Vadisi'ni ve uzmanları şaşkına çeviren şey de bu oldu; Çin'in bu kadar çabuk yetişebileceğini beklemiyorlardı. Yapay zeka satranç robotu SenseRobot'un sahibi Tommy Tang, 100 binden fazla ürün sattıklarını ve ABD süpermarket zinciri olan Costco ile de satış anlaşması yaptıklarını anlatıyor. Tang, Çin'deki ailelerin bile firmanın Batılı olmasını beklediğini \"Çinli olduğunu öğrendiklerinde\" şaşırdıklarını söylüyor. Çin'in mühendislik başarısının sırlarından biri de genç nüfusu. 2020'de ülkedeki 3,5 milyondan fazla öğrenci, bilim, teknoloji, mühendislik ve matematik dallarından, daha iyi bilinen adıyla STEM alanlarından mezun oldu. Bu, dünyadaki diğer tüm ülkelerden daha fazla bir mezuna kaşılık geliyor. Whalesbot, üç yaşındaki çocukların bile kod öğrenmesine yardımcı olacak oyuncaklar geliştiren bir şirket. Lego ile robot teknolojisinin birleşimi olarak tanımlanabilecek ürünler yapan şirket çocukları erken yaşta bu teknolojiyle tanıştırıyor. Şirketin başkan yardımcısı Abbott Lyu, ülkenin 1970'lerin sonlarında ekonomisini dünyaya açtığından beri \"yetenek ve teknoloji biriktirme sürecinden geçtiğine\" işaret ediyor. Lyu, \"İçinde olduğumuz yapay zeka çağında, çok sayıda mühendisimiz var. Ve onlar çalışkanlar\" diyor. DeepSeek'in başarısı, CEO'su Liang Wenfeng'i ulusal bir kahramana dönüştürdü. DeepSeek de dahil olmak üzere altı Çinli yapay zeka firması artık sosyal medyada Çin'in \"altı küçük ejderhası\" olarak adlandırılıyor. Diğerleri Unitree Robotics, Deep Robotics, BrainCo, Game Science ve Manycore Tech firmaları. 26 yaşındaki bir mühendis olan Yu Jingji, DeepSeek'in yarattığı dalganın önemini \"Dünya bizim oyunda olduğumuzu öğrendi\" diyerek dikkat çekiyor. Ancak bir tarafta Çin'in yapay zeka potansiyelinin farkına varılırken, diğer tarafta da kullanıcı verilerinin elde edilişi konusunda endişeler dile getiriliyor. Yapay zeka elde ettiği veriler arttıkça daha akıllı hale geliyor. ABD'deki yaklaşık 400 milyon telefon kullanıcısına karşın Çin'de yaklaşık bir milyar kişi cep telefonu kullanıyor ve bu Pekin'e gerçek avantaj sağlıyor. Batılı birçok ülkede ve müttefiklerindeki uzmanlar, TikTok'un sahibi olan ByteDance dahil olmak üzere Çinli teknoloji firmalarının topladığı kişisel verilere Çin Komünist Partisi'nin de erişebildiğine inanıyor. ABD'deki TikTok kullanıcılarına ait verilerin Çin hükümetinin eline geçebileceği şüphesi, Washington yönetimini, uygulamayı yasaklama kararı almaya kadar götürdü. Teknoloji firmaları bu yöndeki iddiaları tekrar tekrar reddediyor. Benzer endişeler DeepSeek'i de etkiliyor. Güney Kore'de bu uygulamayı indirmek artık mümkün değil. Tayvan ve Avustralya ise DeepSeek'i hükümet tarafından verilen cihazlarda yasakladı. Pekin yönetimi de bu endişelerin, ülkenin yapay zekada küresel lider olma hedefine zorluk çıkaracağının farkında. Buna karşın Çin'in yapay zeka firmaları, düşük maliyetli inovasyonun kendilerine yadsınamaz bir avantaj kazandıracağına inanıyorlar. DeepSeek'in açık kaynaklı modelinin 6 milyon dolardan daha az bir maliyetle geliştirildiği belirtiliyor. Bu, sadece geçen yılki giderleri 5 milyar dolar olan ChatGPT gibi rakiplerinin harcadığı paraya kıyasla oldukça azdı. SenseRobot'un sahibi Tommy Tang, maliyetleri düşürmenin kendi mühendislik mücadeleleri olacağına işaret ediyor. Şirketi, satranç taşlarını hareket ettirmek için kullanılan robotik kolun üretiminin çok pahalı olduğunu ve maliyetin ilk başta 40 bin dolar olarak hesaplandığını söylüyor. Tang yapay zekayı kullanılarak maliyetin 1000 dolara düşürüldüğünü iddia ediyor ve \"Yapay mühendislik artık üretim sürecine entegre edildi\" diyor. Yapay zekanın fabrikalara entegrasyonunun muazzam etkileri olabilir. Ocak ayında hükümet, ülkenin hızla yaşlanan nüfusuna bakımı için yapay zeka destekli insansı robotların geliştirilmesini teşvik edeceğini söyledi. Çin lideri Şi, Çin'in sonunda kazanacağını umduğu bir yarışa hazırlık olarak yapay zekaya, robotlara ve ileri teknolojiye büyük yatırımlar yapıyor.", "summary": "Çin, 2030 yılına kadar teknoloji süper gücü olma hedefiyle yapay zekaya büyük yatırımlar yapıyor. Ülkede yapay zeka alanındaki gelişmeler hızla ilerliyor, DeepSeek gibi projeler dünya çapında ilgi görüyor. Ancak Çinli teknoloji firmalarının topladığı verilerle ilgili endişeler de bulunuyor. Yapay zeka, Çin'e ekonomik ve stratejik avantaj sağlarken, küresel liderlik için de önemli bir adım oluyor."}
{"text": "Mikrobiyologların on yıllarca süren araştırmalarla açıklığa kavuşturduğu karmaşık bir problem, yeni bir yapay zeka aracı tarafından iki günde çözüldü. Londra'daki Imperial College'da Profesör José R Penadés ile ekibi yıllardır, bazı \"süper bakterilerin\" neden antibiyotiklere karşı dirençli olduğunu araştırıyorlardı ve sonunda bu soruyu yanıtladılar. Penadés, Google'ın \"eş-bilim insanı\" aracına araştırmalarının temelindeki sorunu kısa bir bilgilendirmeyle açıkladığında araç, aynı sonuca 48 saat içinde ulaştı. BBC'ye konuşan Penadés, araştırması henüz yayımlanmadığı için yapay zekanın bu sonucu kamusal alanda bulmuş olamayacağını söyledi ve aracın oluşturduğu sonuçları gördüğünde yaşadığı şoku anlattı. \"Biriyle alışverişteydim ve onlara 'Lütfen beni bir saat yalnız bırakın, bunu sindirmem gerekiyor' dedim.'\" Penadés, \"Google'a bir e-posta yazıp 'Bilgisayarıma erişiminiz mi var?' diye sordum\" diye devam etti. Google, Penadés'in bilgisayarına erişimi olmadığını söyledi. Bilim insanlarının bu sorunu araştırarak geçirdiği on yıl içinde araştırmanın sonuçlarını kanıtlama süreci de bulunuyordu, ki bu bile başlı başına birkaç yıl sürmüştü. Ancak bilim insanları, araştırmanın başında bir hipoteze sahip olsalardı araştırmalarının birkaç yılına gerek kalmamış olacağını söylüyorlar. Prof. Penadés'e göre yapay zeka aracı yalnızca onun çalışmalarını yeniden yaratmanın ötesine geçmişti. \"Mesele yalnızca başlangıç hipotezini doğru belirlemesi değil\" diyor Penadés. \"Dört farklı hipotez sunmuştu ve hepsi de mantıklıydı. Bir tanesini ise biz hiç düşünmemiştik, şimdi bunun üzerinde çalışıyoruz.\" Araştırmacılar, antibiyotiklere dirençli ve tehlikeli bazı mikropların, yani süper bakterilerin nasıl oluştuğunu inceliyorlardı. Hipotezleri, süper bakterilerin farklı bakterilerden oluşan kuyruklar yaratabildikleri ve bu sayede türler arasında yayılabildikleri. Prof. Penadés bunu, süper bakterilerin evden eve ya da konak türden konak türe dolaşmalarına olanak sağlayan \"anahtarları\" olmasına benzetti. Ancak önemli detay, bu hipotezin araştırma ekibi tarafından yaratılmış ve başka hiçbir yerde yayımlanmamış olması. Ekipten kimse bulgularını kamuoyuyla paylaşmamıştı. Penadés de bunu memnuniyetle, Google'ın yeni yapay zeka aracını sınamak için kullandı. Yalnızca iki gün sonra yapay zeka birkaç hipotez ortaya attı. İlk fikri, yani sunduğu ilk açıklama ise süper bakterilerin tıpkı araştırmada ortaya atıldığı gibi kuyrukları olmasıydı. Yapay zekanın etkileri yaygın bir tartışma konusu. Destekçileri bilimsel gelişmelere önayak olacağını, muhalifleri ise istihdam olanaklarını daraltacağını söylüyor. Prof. Penadés insanların kendisininkine benzer mesleklere dair endişelerinin neden \"ilk tepki\" olduğunu anladığını belirtiyor, ancak \"aslında sizin elinizde çok kuvvetli bir araç\" diye ekliyor. Projedeki araştırmacıların, yapay zekanın gelecekte çok faydalı olacağına ikna olduklarını belirtiyor. Penadés, \"Bunun kesinlikle bilimi değiştireceğini hissediyorum\" diyor. \"Olağanüstü bir şeyle karşı karşıyayım, ve bunun bir parçası olduğum için çok mutluyum.\" \"Çok büyük bir maça çıkma fırsatı elde etmek gibi: Bununla sonunda bir Şampiyonalar Ligi maçı oynuyormuş gibi hissediyorum.\"", "summary": "Yapay zeka aracı, 10 yıl süren mikropların antibiyotik direnci araştırmasındaki problemi 2 günde çözdü. Araç, farklı hipotezler sunarak araştırmacıların yeni yollar keşfetmesine yardımcı oldu."}
{"text": "Polonya Cumhurbaşkanı Andrzej Duda, ABD'nin Polonya'ya nükleer silah yerleştirmesi yönündeki çağrısını yineledi. Varşova'daki başkanlık sarayında BBC Editörü Jeremy Bowen'ın sorularını yanıtlayan Duda, ABD'nin nükleer silahlarının Polonya'yı Rusya'ya karşı daha güçlü ve güvenli kılacağını öne sürdü. Polonya, Rusya Devlet Başkanı Vladimir Putin yönetiminde Moskova'nın Polonya için güncel bir tehlike olduğunu düşünüyor. Aynı zamanda ülkesinin başkomutanı pozisyonundaki Duda, Polonya ordusunu hızla büyütmekten yana ve bugünkü Rusya'nın \"en az eski Sovyetler Birliği kadar saldırgan\" olduğu görüşünde ve Moskova'nın \"emperyalist hırslarını\" kınadığını söylüyor. Öte yandan ABD'nin nükleer silahlarını Polonya'da konuşlandırması, Putin tarafından provokasyon olarak görülebilir. Duda ise bunun \"caydırıcı\" olacağı görüşünü savunuyor ve Putin'in 2023'te Rus taktik nükleer silahlarını Belarus'ta konuşlandırma kararına yanıt olacağını söylüyor. Belarus'un Polonya ve Ukrayna ile sınırı bulunuyor. BBC'ye konuşan Duda, \"Bugün Ukrayna'ya saldıran, sivilleri öldüren, yerleşim yerlerini bombalayan da aynı Rusya. Ve nükleer silahlarını Rusya'dan çıkarıp Belarus'a yerleştiriyor. Polonya, nükleer silahlara ev sahipliği yapmaya hazır\" dedi. Duda, Fransa Cumhurbaşkanı Emmanuel Macron'un, Fransız nükleer silah 'şemsiyesini' diğer NATO ülkelerini de kapsayacak şekilde genişletme önerisini de destekliyor. Nükleer silahların ülkesinde bulunmasının Polonya'yı nasıl daha güvenli hale getireceği sorusuna Duda şu yanıtı veriyor: \"Bizim topraklarımızda bulunan, NATO ya da Amerika'ya ait bütün stratejik altyapılar, ABD'nin ve NATO'nun bu coğrafyayı koruma eğilimini güçlendiriyor.\" Polonya ulusal gelirinin yaklaşık yüzde 5'ini savunmaya harcıyor, Bu oran, ABD dahil herhangi bir NATO ülkesinden daha fazla. ABD'nin Polonya'da 10 bin askeri bulunuyor. Polonya Başbakanı Donald Tusk geçen hafta parlamentoda yaptığı konuşmada, \"Amerikan jeopolitiğindeki değişikliklerin\" Polonya ve Ukrayna'yı daha zor bir duruma soktuğunu söylemişti. Tusk, Polonya'da savunma harcamalarının artırılması çağrısını yapmış ve Polonya'nın \"nükleer silahlarla ilgili olanakları\" değerlendirmesi gerektiğini savunmuştu. Tusk merkez solda yer alan bir siyasetçiyken, Duda siyasi yelpazenin sağında yer alıyor ve kendisini Donald Trump'ın dostu olarak tanımlıyor. Ukrayna'da 30 günlük acil ateşkes planının Putin tarafından onaylanmamış olmasına da değinen Duda, ABD Başkanı'nın \"Rus tarafını mantıklı davranmaya yöneltecek\" bir planı olduğundan emin olduğunu söyledi. Avrupa bankalarında bulunan ve dondurulan 200 milyar euro değerindeki Rus varlıklarına \"el konması\" çağrısını da yapan Duda, bu varlıkların Ukrayna'yı desteklemek üzere kullanılması gerektiğini söylüyor.", "summary": "Polonya Cumhurbaşkanı Andrzej Duda, ABD'nin Polonya'ya nükleer silah yerleştirmesini savundu ve bunun Rusya'ya karşı caydırıcı olacağını belirtti. Duda, Polonya'nın nükleer silahları kabul etmeye hazır olduğunu ve bunun ülkeyi daha güvenli kılacağını ifade etti."}
{"text": "İsrail savaş uçakları, Ocak ayında yürürlüğe giren kırılgan ateşkesi ihlal ederek 18 Mart gecesi boyunca Gazze Şeridi'ni bombardımana tuttu. İsrail Başbakanı Binyamin Netanyahu, ölümcül hava harekatıyla ilgili Hamas'ı suçladı. İsrail liderinin açıklamasında, Hamas'ın rehinelerii serbest bırakmayı \"tekrar tekrar reddetmesi\" ve ABD'nin önerilerini kabul etmemesinin ardından orduya Hamas'a karşı \"güçlü bir eylem\" yapması talimatı verildiği belirtildi. Gazze'deki Sağlık Bakanlığı yetkilileri, ateşkes yürürlüğe girdikten sonra da İsrail tarafından 140'tan fazla kişinin öldürüldüğünü açıklamıştı. İsrail ordusu da, Gazze'de konuşlu birliklerine tehdit olarak gördüğü Hamas savaşçıları olarak belirledikleri hedefleri son haftalarda defalarca vurduğunu belirtmişti. Ancak Netanyahu'nun Hamas'a yeniden neden saldırdığı konusunda farklı fikirler var. Rehineler ve Kayıp Aileler Forumu, hükümeti \"herkesi eve döndürebilecek\" bir anlaşmadan çekilerek \"tam bir aldatmaca\" içinde olmakla suçladı. Netanyahu'yu eleştirenler, saldırıların İsrail Başbakanı'nın karşı karşıya olduğu yasal ve siyasi krizlerden dikkati dağıtma girişimi olduğunu savunuyor. En önemlisi de İsrail ve Hamas arasında, ateşkesi ilerletme yönündeki son çabaların başarısızlığından kimin sorumlu olduğu konusunda temel bir anlaşmazlık olması. 19 Ocak ateşkes anlaşmasının ilk aşamasında, rehine takasını silahların susması ve yerinden edilmiş Gazzelilerin evlerine dönüşü izledi. Bunun ardından Hamas ve İsrail ikinci aşamayı başlatmak için müzakerelere başlayacaktı. Taraflar, ikinci aşama müzakerelerinde kalan tüm rehinelerin serbest bırakılmasının ve İsrail güçlerinin Gazze Şeridi'nden tamamen çekilmesinin görüşüleceği konusunda anlaştılar. Bu da savaşın kalıcı olarak sona ermesi anlamına geliyordu. İlk aşama 1 Mart'ta sona erdi ancak bir sonraki aşama için müzakerelerde ilerleme kaydedilemedi. Bunun yerine İsrail, Gazze'ye giren tüm yardımları tamamen durdurdu ve ABD tarafından hazırlanan yeni bir teklifi desteklediğini söyledi. Geçtiğimiz hafta Katar'da İsrail ve Hamas heyetleri ateşkesin nasıl ilerleyeceğini görüşmek üzere bir araya geldi. ABD elçisi Steve Witkoff, süresi dolan ilk aşamayı uzatacak olan yeni \"köprü önerisini\" ortaya koydu. Daha fazla rehine, daha fazla Filistinli tutsağın serbest bırakılması karşılığında evlerine dönecekti ancak, savaşın kalıcı olarak sona ermesine ilişkin müzakereler ertelenecekti. Ateşkesin neden bozulduğuna dair temel unsur da burada yatıyor. İsrail'in iki temel hedefi olan rehineleri evlerine geri götürmek ve Hamas'ı yenmek, birlikte tam olarak gerçekleştirilebilir hedefler değil. Kabaca söylemek gerekirse, Hamas'ın müzakerelerde oynayacağı bir kart var: Rehineler. Ateşkesin bir sonraki aşamasında, İsrail birlikleri Gazze Şeridi'nden çekilmediği sürece daha fazla rehineyi serbest bırakmak istemiyorlar. İsrail buna direniyor. Yeni ABD teklifi, savaşı sona erdirme taahhüdünü ve Hamas'ın varlığını devam ettirip ettirmeyeceği sorusunu ertelerken daha fazla rehine kurtarma girişimiydi Son günlerde ABD ve İsrail, Hamas'ın şartlarını yeniden müzakere etmek yerine, orijinal ateşkes anlaşmasının şartlarına sadık kalma tercihini, ateşkesi uzatmayı \"reddetmek\" olarak yansıttı. Witkoff, Hamas'ı \"kamuoyunda esneklik iddia ederken özel görüşmelerde, kalıcı bir ateşkes olmadan uygulanamaz taleplerde bulunmakla\" suçladı. İsrailli yetkililer Şubat ayı sonlarında yerel basına verdikleri demeçlerde, ordunun ateşkes anlaşmasına aykırı biçimde, Gazze'deki önemli yerlerden çekilmeyeceğini söylemişti. REUTERS Kapalı kapılar ardında gerçekleşen müzakerelerin ayrıntılarını bilemesek de, İsrail'in Gazze'ye yardım girişini durdurmasının Hamas'ı yeni tavizler vermeye zorlama girişimi olduğunu biliyoruz. Bu şimdiye kadar işe yaramadı ve şimdi İsrail'in, siyasi liderleri için daha elverişli ve Hamas'a daha az kazanım sağlayan yeni bir anlaşma elde etmek amacıyla şiddete geri döndüğü görülüyor. Bundan sonra Gazze'deki durum, ateşkesin son iki ayından farklı olacak gibi görünüyor. İsrail ordusu, 18 Mart sabahı Filistinlilere Gazze Şeridi'nin çevresindeki büyük bir alanı terk etmelerini emreden bir harita yayınladı; şüphesiz binlerce Gazzeli oraya geri dönmüştü. Hamas ise, İsrail'in askeri operasyonunun durdurulması çağrısında bulundu ve bu yazı yazılıncaya kadar da savaşmaya geri döneceğini söylemedi. Ancak İsrail-Gazze sınırına yakın bir BBC muhabirine konuşan bir asker, İsrail ordusuna göreve hazır olmaları için 40 bin yedek askerin çağrıldığını söyledi. Bu bilgi, İsrail basınında ordunun Gazze Şeridi'nde yeni bir kara harekâtı için hazırlık yaptığına dair haberleri doğruluyor gibi görünüyor. Gazze'de yeniden bir harekatının sürdürülmesi Başbakan Netanyahu için siyasi bir kazanç da sağlıyor. 18 Mart sabahı aşırı sağcı Yahudi Gücü partisi, eski bakan Itamar Ben Gvir'in de aralarında bulunduğu üyelerin ateşkese karşı protesto amacıyla istifa ettiği koalisyona geri döneceğini duyurdu. Hükümet mevcut bütçesini geçirmeye çalışırken onların desteğine sahip olması hayati önem taşıyacak. İsrail'in 18 Mart gecesi operasyonları, Hamas'ı müzakere masasında taviz vermeye zorlamak için tek seferlik bir girişim olabilir. Ancak, aynı zamanda yorgun Gazzelileri ve İsrailli rehine ailelerini endişelendiren, sahada tekrar şiddetli bir çatışma dalgasının başlangıcını da haber veriyor olabilir.", "summary": "İsrail, Gazze Şeridi'ne yönelik hava saldırılarıyla ateşkesi ihlal etti ve Hamas'ı suçladı. Savaşın sona ermesi için yapılan müzakerelerdeki anlaşmazlıklar, İsrail'in yeniden saldırı başlatmasına neden oldu. Netanyahu'nun, iç siyasi baskılarla birlikte Hamas'ı taviz vermeye zorlamak için bu stratejiyi kullandığı düşünülüyor."}
{"text": "Bazı mucitler kendi yarattıkları icatlarla insanlık tarihine geçti. Hatta bazıları isimleriyle hâlâ hayatımızda olmayı sürdürüyor. Samuel Morse'un bulduğu Mors alfabesinden Louis Pasteur'ün pastörizasyonuna, Candido Jacuzzi'nin jakuzisinden Ernő Rubik'in Rubik Küpüne kadar pek çok şey hâlâ mucitlerinin isimleriyle anılıyor. Mikhail Kalashnikov'un AK-47 tüfeği, Adolphe Sax'ın saksafonu, 4. Sandviç Kontu'nun sandviçi ile bu liste daha da uzuyor. İcatlarını her gün kullandığımız ama isimlerini çok az kişinin hatırladığı mucitler de var. Örneğin konserve açacağını insanlığa kazandıran Robert Yates; düz tabanlı kağıt torbayı yaratan Margaret Knight ve trafik lambasını icat eden Garrett Augustus Morgan. Ölümleri kendi icatlarıyla gelen mucitler ise o kadar şanslı değil. İşte onlardan bazıları. Kuşlar gibi uçabilmek insanlığın hep hayali oldu. Yunan mitolojisinde Daedalus, kendi yarattığı Girit labirentinden kaçmak için tüy ve balmumundan yapılmış kanatları kendi sırtına ve oğlu İkarus'unkilere taktı. Ancak İkarus, güneşe fazla yaklaşınca kanatları parçalandı ve denize düşerek öldü. Yer çekiminin kurban aldığı tek kişi İkarus değildi. İngiliz suluboya ressamı Robert Cocking, tarihte paraşütle atlama kazasında ölen ilk kişi oldu. 1785 yılında ünlü Fransız mucit Jean-Pierre Blanchard ilk modern paraşüt atlayışını gerçekleştirdi. Yarım yüzyıl sonra Cocking, bu mekanizmayı geliştirebileceğini düşündü ve yıllar boyunca yeni bir tasarım üzerinde çalıştı. 24 Temmuz 1834'te, Londra'da ünlü Royal Nassau balonundan sarkarak kendi geliştirdiği paraşütü denemek istedi. Greenwich'teki iniş alanına ulaştığında artık 1.500 metre yükseklikteydi ve güneş batmaya başlamıştı. Balonu bırakmanın zamanı gelmişti. Öyle de yaptı. Bir an için her şey yolunda gidiyor gibiydi. Ama aniden paraşütün kumaşı ters döndü. Cocking yere çakılarak hayatını kaybetti. Tasarımında paraşütün ağırlığını hesaba katmayı unutmuştu. Yaklaşık 80 yıl sonra, bir Fransız terzi de aynı kaderi paylaştı. Franz Reichelt'in düşüşü de en az Cocking'inki kadar konuşuldu. Ancak Reichelt'inki sadece ressamlar tarafından değil, fotoğrafçılar ve bir film ekibi tarafından da kaydedilmişti. Terzi, pilotlar için uçaktan çıkmaları gerektiğinde genişleyerek paraşüte dönüşecek bir giysi tasarlamak istiyordu. Giysinin ipekten yapılmış katlanır kanatları vardı. İlk tasarımlar, Paris'teki binasından fırlatılan mankenlerle yapılan testlerde umut verici sonuçlar verdi. Ancak bu kanatlar kolayca taşınamıyordu, Reichelt bu nedenle tasarımını değiştirdi. Mankenlere giydirdiği paraşütlerinin düzgün bir şekilde açılması ve düşüşü durdurması adına yeterli hızı kazanabilmeleri için daha yüksek bir fırlatma alanı aradı. Eyfel Kulesi bunun için ideal bir yerdi. Kulenin birinci katı yerden 57 metre yükseklikteydi. Test için izin aldı ve 4 Şubat 1912'de basını çağırdı. O gün geldiğinde ise kimsenin beklemediği bir duyuru yaptı: Bir mankeni değil, kendisini fırlatacaktı. Polis, terziyi böyle bir atlayış için yetkisi olmadığı konusunda uyardı. Etrafındaki arkadaşları da onu vazgeçirmeye çalıştı. Ama tüm çabalar nafileydi. Fransız terzi atladı. Paraşüt tam olarak açılmadı ve Reichelt kalabalık bir seyirci topluluğunun önünde öldü. Henry Winstanley, mekanik ve hidrolik mekanizmalara hayranlık duyan İngiliz ressam ve gravürcüydü. Çalışmaları tekneler üzerinde yoğunlaşıyordu. Yaptığı iki tekne İngiltere'nin güneybatı kıyısındaki Eddystone kayalıklarında battı. Winstanley bu bölgenin yüzyıllar boyunca gemi kazalarına neden olması ve birçok denizcinin hayatına mal olmasıyla ünlü olduğunu fark etti. Bir şeyler yapması gerekiyordu. Açık denizde kayalıklar üzerine bir deniz feneri inşa etmek için bazı planlar hazırladı. Ancak yetkilileri ikna etmekte güçlük çekti: Gelgit sırasında kayalıkların suyla kaplanması bir yana, daha önce açık denizlerde hiç deniz feneri inşa edilmemişti. Çalışmalar 1696'da başladı, ancak Winstanley Fransız korsanlar tarafından kaçırıldı. Serbest bırakılır bırakılmaz işe geri döndü ve 1698'de 27 metrelik kulede 60 mum yaktı. Kuvvetli rüzgârlarda fenerin gıcırdadığını ve dalgalar çok büyük olduğunda da görülemediğini anlayınca yapıyı yeniden tasarladı. Duvarları güçlendirdi ve yüksekliğini 40 metreye çıkardı. Tarihin açık denizlerdeki ilk deniz feneri olan icadının güvenliğinden memnun olan Winstanley, \"tüm zamanların en büyük fırtınası\" olarak tanımlanan bir doğa olayı sırasında orada bir gece geçireceğini açıkladı. 1703 yılında bu bölgede kaydedilen en şiddetli fırtına meydana gelmiş, saatte 190 kilometreye ulaşan rüzgarlar denizde ve karada yaklaşık 15 bin kişinin ölümüne neden olmuştu. Winstanley ise deniz fenerinin testi geçip geçmediğini görmeyi iple çekiyordu. 27 Kasım günü rüzgârlar bunu yapmasına yetecek kadar dindi. Feneri ayakta görünce büyülenen Winstanley, arkadaşlarına geceyi orada geçireceğini söyledi ve sabah kendisini almaya gelmelerini istedi. Ancak arkadaşları onu bir daha hiç görmediler. Kayıtlara göre o gece rüzgar deniz fenerinin ve mucidinin tüm izlerini silip süpürdü. Ama Winstanley'in çalışmaları boşa gitmedi. Deniz fenerinin çalışır olduğu beş yıl boyunca bölgede hiçbir gemi enkazı olmadı. Bunun böylesine tehlikeli bir yerde olağanüstü bir başarı olduğu söylendi. Bu nedenle bugün Eddystone kayalıklarında hala bir deniz feneri bulunuyor. 1745'te icat edilen ve ilk ilkel kondansatör olma özelliği taşıyan Leyden Kavanozu veya diğer adıyla Leyden şişesi, elektrik üzerine çalışan bilim insanlarının iştahlarını kabarttı. Elektrik konusunda öncü çalışmalar yapan Alman-Baltık kökenli Rus fizikçi Georg Wilhelm Richmann da bu meraklılardan biriydi. Benjamin Franklin 1752'de yıldırımın elektriksel bir olgu olduğunu ve bir deneyle bunun kanıtlanabileceğini söylediğinde, Richmann da bunu yapmak istedi. Böylece icat ettiği bir elektrometreyle atmosferik elektriğin yoğunluğunu ölçebilecekti. Linda Hall Kütüphanesi'nde yer alan bir makale, Richmann'ın evine tavandaki bir kabloya bağlı demir bir çubuk yerleştirdiğini ve elektrometresini de bu çubuğa monte ettiğini anlatıyor. 6 Ağustos 1753'te bir fırtına patlak verdi ve Richmann Rus Bilimler Akademisi'nden evine doğru koştu. Akademi'nin gravürcüsünü de yanına aldı, amacı deneyi kayda almaktı. Richmann elektrometresine göz kulak olurken, gravürcü küçük bir yıldırım topunun çubuktan Richmann'ın alnına sıçradığını ve onu yere düşürdüğünü gördü. Sonra bir patlama oldu ve alevler yayılmaya başladı. Richmann bir elektrik araştırmasının ilk ölümcül kurbanıydı. İngiliz bilim insanı Joseph Priestley 1767'de \"Her elektrikçiye Richmann kadar görkemli bir ölüm nasip olmaz\" diye yazdı. 19. yüzyıl yayıncılık tarihi için önemli bir dönüme sahip. Giderek artan talebin karşılanması için mevcut elektrikli baskı makinelerinin gelişimine ihtiyaç duyuluyordu. 1860'larda Amerikalı William Bullock baskı endüstrisinde devrim yaşanmasına yardımcı oldu. Birkaç önemli teknik sorunu çözen Bullock, döner baskı makinesini icat etti. Bullock'un makinesi, büyük ve kesintisiz kağıt rulolarının makaralar aracılığıyla otomatik olarak beslenmesine olanak tanıyordu. Önceki sistemler ise emeğin yoğun olduğu elle beslenen makinelerden oluşuyordu. Buna ek olarak Bullock'un makinesi kendini otomatik olarak ayarlıyor, her iki tarafa da baskı yapıyor, kağıdı katlıyor ve sayfaları doğru ve hızlı bir şekilde kesiyordu. Ancak Nisan 1867'de, Philadelphia Public Ledger gazetesi için kurulmakta olan yeni baskı makinelerinden birinde ayarlamalar yaparken bir kayış kasnaktan çıktı. William Bullock döner makineyi kapatmak yerine, eski bir geleneğe başvurdu ve makineyi tekmeleyerek çalıştırmayı tercih etti. Bacağı mekanizmaya sıkıştı. Etrafındakiler onu kurtarmayı başarsalar da kangren oldu ve bacağının kesilmesi için yapılan ameliyat sırasında öldü. 1964 yılında, üzerinde \"Döner baskı makinesinin icadı (1863) modern gazeteyi mümkün kıldı\" yazan bir plaketle onurlandırıldı.", "summary": "Bazı mucitler, icatlarıyla insanlık tarihine adlarını yazdırdı. Örneğin, Robert Cocking paraşütle atlamada hayatını kaybetti, Franz Reichelt ise Eyfel Kulesi'nden kendini fırlatarak öldü. Henry Winstanley, deniz fenerinin kurulumunda fırtına sonucu hayatını kaybetti. Georg Wilhelm Richmann, elektrik üzerine yaptığı deneyde yıldırım çarpması sonucu öldü. William Bullock ise baskı makinesinin geliştirilmesinde kazayla bacağını kaybedip öldü."}
{"text": "Türkiye, Avrupa'nın kendi güvenliğini sağlamaya odaklandığı şu günlerde NATO üyeliği ve güçlenen savunma sanayi kapasitesini öne çıkararak yeni güvenlik mimarisinde yer almayı amaçlıyor. Türkiye'nin bu süreçte en önem verdiği unsur NATO - Avrupa Birliği (AB) stratejik ortaklığının oluşturulması ve AB üyesi olmayan müttefiklerin bu sürece tam iştirak etmesi. AB'nin savunma sanayi için oluşturduğu fonlardan yararlanmak isteğini gizlemeyen Türkiye, özellikle Karadeniz havzasında ağırlığını hissettirecek bir yapılanma arayışında. Avrupa'da yaşanan güvenlik odaklı diplomatik tartışmalar, önce 7-8 Mayıs günlerinde Polonya'nin başkenti Varşova'da yapılacak AB gayri resmi dışişleri bakanları toplantısında ele alınacak. Ardından 14-15 Mayıs'ta Antalya'da düzenlenecek olan gayri resmi NATO dışişleri bakanları toplantısında kapsamlı olarak masaya yatırılacak. Dışişleri Bakanı Hakan Fidan, her iki toplantıda da Türkiye'yi temsil edecek. Varşova'daki toplantıya AB dönem başkanı Polonya'nın daveti üzerine katılacak olan Fidan, bir hafta sonraki NATO toplantısında ise ev sahibi ülke temsilcisi olarak yer alacak. Farklı bakış açılarına rağmen her iki toplantının ortak gündem maddesi Avrupa güvenliği olacak. Türkiye, ABD'de Donald Trump'ın başkan seçilip göreve başlamasıyla alevlenen Avrupa güvenliği tartışmalarında \"kıta güvenliği için sorumluluk almaya hazır olduğunu\" yineledi ve \"Türkiye'siz Avrupa güvenliği olmaz\" tezini işledi. Türkiye, bunu yaparken Rusya ile Ukrayna arasında olası bir barış anlaşması sağlanması durumunda gündeme gelebilecek barış gücü ya da ona benzer askeri oluşumlara katkı sağlayabileceği mesajını da verdi. Türkiye, İngiltere'de yapılan gönüllüler koalisyonu toplantısına da aktif katılım gösterdi. Özellikle Karadeniz'in güvenliği konusuna odaklanan Türkiye, geçen ay Ankara'da Deniz Kuvvetleri Komutanlığı'nda 21 ülkenin katılımıyla Ukrayna-Rusya savaşı sonrasında Karadeniz'de seyrüsefer güvenliğinin nasıl sağlanacağına ilişkin somut planların konuşulduğu toplantıya ev sahipliği de yaptı. Türkiye, bir yandan bu adımları atarken Avrupa güvenliğine ilişkin beklentilerini de dile getirmeye devam etti. Ankara, AB ve birliğin önde gelen üyeleri Almanya, Fransa gibi ülkelerle gerçekleştirdiği görüşmelerde Avrupa güvenliğine ilişkin bakış açısının \"uzun vadeli ve stratejik\" olması gerektiğini, sadece Ukrayna'da devam eden savaşın yarattığı ortama indirgenmemesi beklentisini dile getiriyor. Türkiye böylece AB ile güvenlik işbirliğini de kapsayacak kurumsal ilişkisinin güçlenmesini ve bunun ileride tam üyelik süreciyle bütünleşmesini hedefliyor. Dışişleri Bakanlığı kaynaklarına göre Dışişleri Bakanı Fidan, Varşova'da yapılacak toplantılarda da Ankara'nın pozisyonunu aktaracak ve Avrupa'nın güvenliği için en yaşamsal unsurun NATO-AB stratejik işbirliği olduğunu kayda geçirecek. Türkiye gibi bir çok ittifak üyesi de yeni kurulacak güvenlik mimarisinin NATO kabiliyetleri temelinde gelişmesi arayışında. Toplantıya ev sahipliği yapacak olan Polonya liderliğindeki Doğu Avrupa ve Baltık grubunun ABD'nin de bir şekilde içinde yer aldığı yeni Avrupa güvenliği mimarisinden yana olduğu biliniyor. NATO Genel Sekreteri Mark Rutte ve Avrupa Komisyonu Başkanı Ursula von der Leyen, NATO - AB arasında yeni bir stratejik ortaklık kurulmasına ilişkin çalışmaları 2025 senesi başında başlatmışlardı. Planın 24-25 Haziran günlerinde Hollanda'nın Lahey kentinde düzenlenecek NATO liderler zirvesine kadar tamamlanması öngörülüyor. İki kurum arasında işbirliğinin derinleştirilmesine karşı çıkmayan Türkiye, planlamanın AB üyesi olmayan NATO ülkelerinin aleyhine bir sonuç vermemesi hassasiyetini dile getiriyor. Fidan'ın Varşova'daki toplantıda dile getireceği beklentilerden bir diğeri de Türkiye ile AB arasında hibrit tehditlere karşı eşgüdüm sağlanması ve işbirliğinin artırılması. Hibrit tehditler kapsamına \"terör\", organize suçlar, uyuşturucu ve insan kaçakçılığı gibi birçok konu giriyor. Türkiye, sınır aşan bu sorunların aşılmasında AB ile daha yakın çalışma isteğini dile getiriyor ve özellikle bilgi paylaşımının artırılmasını hedefliyor. Dışişleri Bakanlığı kaynakları Fidan'ın \"terör\" konusunun hibrit tehditleri tetikleyerek uluslararası güvenliği sarstığı değerlendirmesini yapmasının beklendiğini ve Türkiye'nin \"terörizmle\" mücadelesinin ortak coğrafyanın istikrarı açısından önemini dile getireceğini kaydettiler. Fidan'ın AB'li muhatapları ile görüşmesinde gündeme getireceği bir başka beklenti, Avrupa'nın savunma sanayi kapasitesinin geliştirilmesine yönelik AB girişimlerine Türkiye başta olmak üzere AB üyesi olmayan ortakların katılımı. AB Komisyonu, Mart ayında aldığı bir kararla savunma sanayi kapasitesinin artırılması için 150 milyar Euroluk bir fon kurduğunu açıkladı. Ancak bu fonun AB savunma şirketlerine ve Brüksel'le savunma anlaşmaları imzalayan üçüncü ülkelerin savunma şirketlerine açık olacağını belirtildi. Bu da savunma sanayi kapasitesi gelişmiş ABD, İngiltere ve Türkiye gibi ülkelerin fona erişimini engelleyen bir adım olarak görüldü. AB'nin bu yaklaşımı NATO Genel Sekreteri Mark Rutte'nin de Brüksel'e çağrı yaparak Türkiye gibi müttefiklerle daha yakın işbirliği kurulması çağrısını yapmasına neden oldu. Türkiye'nin bir diğer temel beklentisi, güvenlik merkezli gelişen yeni sürecin Ankara'nın AB'ye katılım müzakere sürecinin canlanması beklentisine yanıt vermesi. Cumhurbaşkanı Recep Tayyip Erdoğan ve Dışişleri Bakanı Hakan Fidan, AB ile ilişkilerin ele alındığı her ortamda tam üyeliğin Türkiye'nin \"stratejik hedefi\" olduğunu kayda geçiriyor ve Brüksel'in de bu yönde bir vizyon geliştirmesi çağrısını yapıyorlar. Türkiye'nin Avrupa güvenliği ile ilgili süreçlerde AB ile yeni bir müzakere başlatma niyetinde olduğu, buna gümrük birliği ve vize serbestisi gibi somut beklentilerin yanı sıra katılım sürecinin yeniden başlatılması talebini de ekleyebileceği kaydediliyor. Ancak AB ülkelerinin büyük bir çoğunluğu özellikle İstanbul Büyükşehir Belediye Başkanı Ekrem İmamoğlu'nun tutuklanmasıyla artan anti-demokratik gelişmelerin katılım sürecinin canlanmasını engelleyeceğini düşünüyor. AB, İmamoğlu'nun tutuklanmasının ardından Türkiye ile yapılacak bazı toplantıları ertelemiş ve gelişmelerden endişe duyduğunu açıklamıştı.", "summary": "Türkiye, Avrupa güvenliğine katkı sağlamak amacıyla NATO-AB işbirliğini güçlendirmeyi hedefliyor ve bu sürece AB üyesi olmayan müttefiklerin katılımını istiyor. Dışişleri Bakanı Hakan Fidan, Polonya'daki AB dışişleri bakanları toplantısında, Türkiye'nin bu stratejik hedefleri ve Avrupa güvenliği için önemini vurgulayacak. Türkiye, AB'nin savunma sanayi kapasitesini artıran fonlara katılmayı istiyor ve tam üyelik sürecini yeniden başlatmayı bekliyor."}
{"text": "Dünyanın en çarpıcı gökyüzü olaylarından Eta Aquarid meteor yağmuru, bugünlerde zirve yapacak ve meraklıları atmosferden geçen onlarca meteoru görme şansına sahip olacak. Halley Kuyruklu Yıldızı'ndan kopan parçaların neden olduğu meteor yağmuru NASA'ya göre hızla hareket eden göktaşları ve uzun, parlak kuyruklarıyla biliniyor. 5 ve 6 Mayıs'ta zirve yaptığında, karanlık, kırsal noktalarda saatte 50 meteor görülebileceği kaydediliyor. Güney yarımkürenin en iyi görüntüyü yakalaması beklenirken, kuzey yarımküredeki gözlemcilerin de özellikle ışık kirliliğinin olmadığı kırsal kesimlerde saatte 10 kadar meteor görebileceği vurgulanıyor. Eta Aqurarid'in 20 Nisan'dan bu yana aktif olmasına karşın, farklı uzmanlar en yoğun aktivitenin 5 veya 6 Mayıs'ta olacağını hesaplıyor. Gözlemcilerin sabaha karşı 03:00 ile güneşin doğumuna kadar olan süreçte gökyüzüne bakmaları tavsiye ediliyor. Türkiye'den de aynı saatlerde meteorların gözlemlenebileceği belirtiliyor. En iyi deneyimi yaşayabilmeleri için gözlemcilere en az 30 dakika gözlerini karanlığa alıştırmaları tavsiye ediliyor, meteorlar gökyüzünden çok hızlı geçtiğinden teleskop ya da dürbüne ihtiyaç duyulmayacak. Zirve 5-6 Mayıs'ta olsa da Eta Aquarid yağmuru mayıs ayının sonuna kadar zayıflayarak devam edecek. Eta Aquarid meteor yağmuru aslında Dünya'nın yakınından en son 1986'da geçen Halley kuyruklu yıldızının bir mirası. Dünya her yıl, Halley kuyruklu yıldızının geride bıraktığı tozlu izin yakınından geçerken meteor yağmuru yaşanıyor. Kuyruklu yıldızdan kopan ve bir kum tanesinden büyük olmayan küçük parçacıklar Dünya'nın atmosferine saatte 65 kilometre hızla çarpıyor. Atmosfere hızlı giriş yoğun bir sürtünme yaratıyor, parçacıklar buharlaşırken, bizim meteor olarak algıladığmız parlak ışıma ortaya çıkıyor. Eta Aquaridler yavaş meteor yağmurlarının aksine hızlı ve keskin ışımalar yaratıyor ve bu da bir ışık izi ortaya çıkarıyor. Halley kuyruklu yıldızından kopan parçalar bazen daha büyük oluyor ve ateş topları da yaratabiliyor. Bu nadir görülen büyük ışımalar, meteor yağmurunun en çarpıcı görüntülerini oluşturuyor. Mayıs'ta gözlemlenebilecek tek gökyüzü olayı Eta Aquarid değil. 12 Mayıs'ta dolunay, 27 Mayıs'ta da yeni ay olması bekleniyor. 22-24 Mayıs arasında da Ay, Venüz ve Mars gün batımının hemen ardından Batı yönünde bir araya gelecek.", "summary": "Eta Aquarid meteor yağmuru, 5-6 Mayıs'ta zirve yapacak ve saatte 50 meteora kadar gözlemler yapılabilecek. Halley Kuyruklu Yıldızı'ndan kopan parçalar, hızlı ve parlak meteorlar oluşturuyor. Bu meteor yağmuru Mayıs sonuna kadar devam edecek ve en iyi gözlem sabaha karşı 03:00 ile güneş doğumu arasında yapılabilir."}
{"text": "Bazı bilimsel keşifler bize bilgi katmaktan çok daha fazlasını yapar. Bu tür keşifler, evrenin gerçek boyutunu ve bizim onun içindeki yerimizi gösterdikleri için ruhumuza da işler. Örneğin Dünya'nın uzaydan görüntülendiği ilk an. Benzer bir dönüm noktası dünya dışında yaşamın bulunmasıyla gelecek. Geçtiğimiz günlerde K2-18b adlı gezegende Dünya'da basit deniz canlıları tarafından üretilen bir gazın izlerine rastlanması, bu dönüm noktasının yaklaştığına işaret ediyor. Keşfi yapan ekibin başındaki bilim insanına göre artık dünya dışı yaşam bulma ihtimali hiç uzak değil. Cambridge Üniversitesi Astronomi Enstitüsü'nden Profesör Nikku Madhusudhan, \"Bu, temel sorular açısından oldukça büyük bir mesele ve bu soruyu yanıtlamanın eşiğinde olabiliriz\" diyor. Ancak tüm bunlar başka soruları da beraberinde getiriyor: Başka bir gezegende yaşam bulunması insanlık olarak bizi nasıl değiştirir? Atalarımız uzun zamandır gökyüzünde yaşayan varlıklara dair hikayeler anlatıyor. Gökbilimciler, 20. yüzyılın başlarında Mars yüzeyinde düz çizgiler görebilmelerinden yola çıkarak Dünya'ya en yakın gezegenin gelişmiş bir uygarlığa ev sahipliği yapabileceğini ortaya attı. Bu fikir uçan daireler (UFO) ve küçük yeşil uzaylıları içeren zengin bir bilim kurgu kültürünün doğmasına neden oldu. Bu hikayelerin yayıldığı dönemde Batılı hükümetler komünizmin yayılmasından korkuyordu. Bu nedenle uzaydan gelebilecek olası ziyaretçiler çoğu zaman umuttan ziyade tehlike getiren tehditler olarak tasvir edildi. Ancak yıllar sonra başka bir dünyada yaşam olduğuna dair \"Şimdiye kadarki en güçlü kanıt\" olarak tanımlanan bulgu Mars ya da Venüs'ten gelmedi. Dünya'ya yüzlerce trilyon kilometre uzaklıktaki bir yıldızın yörüngesinde bulunan bir gezegenden geldi. Dünya dışı yaşam arayışında karşılaşılan zorluklardan biri de nereye bakılacağını bilmek. Yakın zamana kadar Amerikan Havacılık ve Uzay Dairesi'nin (NASA) bu konudaki odak noktası Mars'tı. PA Ancak bu durum, 1992'de ilk kez Güneş Sistemi dışında başka bir yıldızın yörüngesinde yer alan bir gezegenin keşfiyle değişti. O ana kadar gökbilimciler uzak yıldızların etrafında başka dünyalar olduğundan şüphelenmiş olsalar da herhangi bir kanıt bulamamıştı. Aradan geçen sürede Güneş Sistemi dışında yaklaşık 6 bin gezegen keşfedildi. Bunların çoğu Jüpiter ve Satürn gibi gaz devi olarak adlandırılan gezegenler. Diğerlerinin yüzeyleriyse yaşam için gerekli olan su kütlelerini desteklemek için fazla sıcak ya da fazla soğuk. Bu gezegenlerin önemli bir kısmı, yaşama elverişli yörüngelerde bulunuyor. Yani yıldızlarına uzaklıkları, Dünya ve Güneş arasındaki mesafeye oldukça yakın. Prof. Madhusudhan, Samanyolu Galaksisi'nde böyle binlerce gezegen olduğuna inanıyor. Bilim insanları, bu \"ötegezegenlerin\" keşfinin ardından atmosferlerinin kimyasal bileşimini analiz edecek araçlar geliştirmeye başladı. Amaçları, bu uzak dünyaların atmosferlerinden süzülen çok az miktardaki ışığı yakalamak ve bunları Dünya'da sadece canlı organizmalar tarafından üretilebilen biyosinyaller ile karşılaştırmak. Yoğun çabalar sonucu dünya merkezli ve uzay tabanlı teleskoplar için bu teknoloji geliştirildi. Örneğin K2-18b gezegenindeki gazı tespit eden NASA'nın James Webb Uzay Teleskobu (JWST), şimdiye kadar yapılmış en güçlü uzay teleskobu. James Webb'in 2021'de uzaya fırlatılması insanlığın dünya dışı yaşam arayışına dair yeni bir heyecan yarattı. Ancak bu teleskobun da sınırları var. Parlama etkisi nedeniyle bizimki kadar küçük olan gezegenlerle, yörüngesindeki yıldıza yakın gezegenleri tespit edemiyor. Bu nedenle NASA, 2030'lu yıllar için hazırlanan ve bizimkine benzer gezegenlerin atmosferlerini tespit edip örnekleyebilecek bir proje planlıyor. Yaşanabilir Dünyalar Gözlemevi (HWO) adlı proje, bir gezegenin yörüngesinde döndüğü yıldızdan gelen ışığı asgari seviyeye düşürebilecek ileri teknoloji bir güneş kalkanı kullanacak. Ayrıca Avrupa Güney Gözlemevi'nin (ESO) Son Derece Büyük Teleskop'u (ELT) da 2030'a kadar devreye girecek ve Şili Çölü'nden kristal berraklı gökyüzüne bakacak. 39 metre çapıyla yeryüzündeki en büyük aynaya sahip olan bu araç, gezegenlerin atmosferinde önceki teleskoplara kıyasla çok daha fazla ayrıntı görebilecek. THE WASHINGTON POST VE Prof. Madhusudan, iki yıl içinde K2-18b çevresindeki biyosinyalleri gerçekten keşfettiğini kanıtlamak için yeterli veriye sahip olmayı umuyor. Bunu kanıtlasa bile bu sinyallerin canlı olmayan yollarla üretilip üretilemeyeceği konusunda başka bir bilimsel tartışma başlayacak. İskoçya'nın Edinburgh Üniversitesi'nden Prof. Catherine Heymans'a göre, daha fazla atmosferden daha fazla veri toplandıkça ve kimyagerler biyo-imzalar için alternatif açıklamalar bulmakta başarısız oldukça bilimsel yaklaşım yavaş ve kademeli şekilde dünyalarda yaşamın var olma olasılığına doğru kayacak: \"Gökbilimciler teleskoplar ile daha fazla zaman geçirdikçe bu atmosferlerin kimyasal bileşimleri hakkında daha net bir görüş elde edecek. \"Bunun yaşamın varlığı anlamına geldiğini kesin olarak bilemezsiniz. Ama bence ne kadar çok veri toplanırsa ve bunu sadece tek bir gezegende değil, birden fazla farklı sistemde görürseniz, bu bize daha fazla güven verir.\" İnternet, o zamanlar çok büyük bir önem taşımayan bir dizi aşamalı teknolojik atılımla ortaya çıktı. Benzer şekilde insanlar medeniyet tarihinin belki de en muazzam bilimsel, kültürel ve sosyal dönüşümünün çoktan gerçekleştiği, dünya dışı yaşamın kanıtlandığı anın önemini daha sonra idrak edebilir. Taşınabilir laboratuarlar içeren robotlar kullanarak Güneş Sistemi'nde dünya dışı yaşam bulmak çok daha net bir keşif anlamına gelebilir. Dünya dışında bulunan bir böcek analiz edilebilir, hatta belki Dünya'ya getirilebilir. Bu durum, ortaya çıkabilecek herhangi bir bilimsel tepkiyi önemli ölçüde sınırlandırmak için kanıt olarak kullanılabilir. Güneş Sistemi'nde dünya dışı yaşam olduğuna dair bilimsel görüşler son yıllarda çeşitli uzay araçlarının gönderdiği veriler ışığında arttı. Avrupa Uzay Ajansı'nın (ESA) 2028'de fırlatılmayı planladığı ExoMars keşif aracı, Mars yüzeyini delerek yaşam izi arayacak. Ancak Mars'taki aşırı koşullar düşünüldüğünde, geçmiş yaşama dair fosilleşmiş kalıntıların keşfedilme ihtimali daha olası. Çin'in Tianwen-3 uzay aracı da numune toplayıp 2031 yılına kadar Dünya'ya geri dönme amacı ile 2028'de fırlatılacak. Nasa ve ESA'nın uzay araçları da Jüpiter'in buzlu uydularında, büyük okyanuslar olma ihtimalini araştırıyor. Ancak mevcut uzay araçları uzayda hayat bulmak için tasarlanmadı. Londra'daki Imperial College'dan Profesör Michele Dougherty'ye göre, mevcut uzay seyahatleri, gelecekteki seyahatler için zemin hazırlıyor. \"Bu uzun ve yavaş bir süreç\" diyen Dougherty, bir sonraki aşamanın \"nereye iniş yapılacağının belirlenmesi olacağını\" söylüyor: \"Buz kütlesinin, delemeyeceğiniz kadar kalın olduğu bir yere inmek istemezsiniz. Bu uzun ve yavaş bir yolculuk ama aşamaları oldukça heyecan verici\". NASA, 2034 yılında Satürn'ün uydularından Titan'a iniş yapması için Dragonfly adlı uzay aracını hazırlıyor. Bu egzotik gezegene, karbon zengini kimyasalların bulunduğu göller ve bulut sistemleri, ürkütücü bir turuncu renk kazandırıyor. Bu kimyasalların, su ile birlikte yaşam için gerekli bir bileşen olduğu düşünülüyor. Profesör Dougherty kendi alanında önde gelen gezegen bilimcilerden biri. Peki o Jüpiter ya da Satürn'ün buzlu uydularından birinde yaşam olduğunu düşünüyor mu? \"Olmasaydı çok şaşırırdım\" diyor sevinçle gülümseyerek: \"Yaşam için üç şey gerekli: Bir ısı kaynağı, su ve organik (karbon bazlı) kimyasallar. Eğer bu üç bileşene sahipsek, yaşamın oluşma ihtimali gerçekten çok yükselir. Basit yaşam formlarının varlığı, daha karmaşık yaşam formlarının var olacağının garantisi değil. Profesör Madhusudhan, eğer bir gün doğrulanırsa, basit yaşam formlarının galakside \"oldukça yaygın\" bulunması gerektiğine inanıyor: \"Ancak bu basit yaşam formlarından daha karmaşık yaşama geçmek büyük bir aşama ve bu da henüz cevabı bilinmeyen bir soruyu ortaya çıkarıyor: Bu adım nasıl gerçekleşiyor? Bunu geliştiren koşullar nelerdir? \"Bunu bilmiyoruz. Ve bu aşamadan, akıllı yaşama geçmek de bir başka büyük adımdır.\" Kraliyet Astronomi Topluluğu'nun direktör yardımcısı olan Dr. Robert Massey, başka bir gezegende akıllı yaşamın ortaya çıkmasının, basit yaşam formlarının ortaya çıkmasından çok daha az olası olduğuna işaret ediyor: \"Dünya'da yaşamın nasıl ortaya çıktığına baktığımızda, bunun çok karmaşık olduğunu görüyoruz. Çok hücreli yaşamın ortaya çıkması ve ardından çeşitli yaşam formlarına evrimleşme çok uzun zaman aldı. \"Asıl soru, Dünya'da bu evrimi mümkün kılan özel bir şeyin olup olmadığıdır. \"Bunun başka gezegenlerde de gerçekleşmesi için tam olarak aynı koşullara, aynı boyutta bir gezegene, benzer okyanuslara, kıtalara mı ihtiyacımız var? \"Yoksa ne olursa olsun bu gerçekebilir mi?\" Massey, Dünya dışı basit bir yaşam formunun keşfinin bile insanlığa, evrendeki yeri konusunda daha alçak gönüllü bir anlayış kazandıracağına inanıyor. EARTH TO SPACE Onun da işaret ettiği gibi, yüzyıllar önce insanoğlu, evrenin merkezinde olduğuna inanıyordu. Her astronomik keşifle, kendimizi bu inanıştan \"daha da uzaklaşmış\" bulduk. Massey, \"Bence başka bir yerde yaşamın keşfi, özel olduğumuza yönelik inanışımızı daha da azaltacaktır\" diyor. Prof Dougherty ise böyle bir keşfin, Güneş Sistemi'nde yapılmasının hem bilim ve hem de ruhumuz için iyi olacağına inanıyor: \"Yaşama ilişkin basit bir keşif bile milyonlarca yıl önce nasıl evrimleşmiş olabileceğimizi daha iyi anlamamızı sağlayacak. Bunun, evrendeki yerimizi bulmamız konusunda anlamlı olduğunu düşünüyorum.\" \"Güneş Sistemimizde bir yerde veya ötesinde yaşam olduğunu bilirsek, bu beni bir rahalatır. Daha büyük bir şeyin parçası olduğumuzu bilmek bizi daha da büyük yapacaktır.\" Bilim insanları başka dünyalarda yaşam olup olmadığını hiç bu kadar ciddi araştırmamıştı. Ve bu araştırma için daha önce hiç bu kadar gelişmiş araçlara sahip olmamışlardı. Bu alanda çalışan pek çok kişi, başka dünyalarda yaşam keşfedilip keşfedilmeyeceğinin değil, ne zaman keşfedileceğinin önemli olduğuna inanıyor. Prof Madhusudhan'a göre uzayda yaşamın keşfi korku yerine umut doğuracak: \"Gökyüzüne baktığımızda sadece fiziksel nesneleri, yıldızları ve gezegenleri değil, yaşayan bir gökyüzünü göreceğiz. Bunun toplumsal sonuçları muazzam olacak. Bu, kozmik sahnede kendimize bakışımızda büyük bir değişim yaratacaktır. \"Kendimizi ve birbirimizi nasıl gördüğümüz konusunda insan ruhunu temelden değiştirecek ve hepimizin bir olduğunu fark ettiğimizde dilsel, siyasi, coğrafi tüm engeller ortadan kalkacak. Bu da bizi birbirimize yakınlaştıracak. \"Bu evrim sürecimizde bir başka aşama olacak.\"", "summary": "K2-18b gezegeninde bulunan bir gaz, dünya dışı yaşamın keşfi için önemli bir adım olabilir. Bu keşif, insanlık için büyük bir değişim anlamına gelebilir. Şu anki bilimsel gelişmeler, başka dünyalarda yaşam bulmanın yakın olduğunu gösteriyor ve bu, insan ruhunu temelden değiştirerek evrendeki yerimizi yeniden şekillendirebilir."}
{"text": "Türkiye İstatistik Kurumu (TÜİK), Nisan ayı enflasyon verilerini açıkladı. TÜİK verilerine göre Nisan ayında enflasyon aylık bazda yüzde 3, yıllık bazda yüzde 37,86 oldu. Enflasyon Araştırma Grubu (ENAG) ise Nisan'daki aylık enflasyonu yüzde 4,46, yıllık enflasyonu ise 73,88 olarak hesapladı. TÜİK'e göre yıllık enflasyonda en yüksek veriler %79,2 ile eğitim harcamalarında ve yüzde 74,07 ile konutta görüldü. Gıda ve alkolsüz içeceklerde yüzde 36,09, ulaştırmada yüzde 22,76 artış dikkat çekti. Konut fiyatları Nisan ayında aylık bazda %4,66 arttı. TÜİK'in açıklamasından önce Türkiye Cumhuriyet Merkez Bankası (TCMB), piyasa beklentilerini yansıtan Nisan 2025 Piyasa Katılımcıları Anketi'ni yayımlamıştı. Reel ve finansal sektör temsilcilerinden oluşan 71 katılımcının görüşleriyle hazırlanan ankette, yıl sonu enflasyon beklentisi bir önceki döneme göre artarak yüzde 28,04'ten yüzde 29,98'e yükselmişti. 12 ay sonrası TÜFE beklentisi yüzde 24,55'ten yüzde 25,56'ya, 24 ay sonrası beklenti ise yüzde 17,06'dan yüzde 17,69'a çıktı. TÜİK verilerine göre Tüketici Fiyat Endeksi (TÜFE), Mart 2025'te aylık bazda yüzde 2,46 olurken, yıllık bazda yüzde 38,1'e gerilemişti. Merkez Bankası Başkan Yardımcısı Hatice Karahan, 24 Nisan'da Washington'da düzenlenen Küresel Görünüm Forumu'nda yaptığı konuşmada, Mayıs 2024'te yüzde 75 seviyesinde olan yıllık enflasyonun Mart 2025 itibarıyla yüzde 38,1'e gerilediğini belirtti. Karahan, enflasyondaki bu düşüşün hem piyasa hem de hanehalkı beklentilerini olumlu etkilediğini vurguladı. Hazine ve Maliye Bakanı Mehmet Şimşek de 18 Nisan'daki Uluslararası Ekonomi Zirvesi'ne gönderdiği video mesajda, enflasyonun 10 aydır aralıksız düştüğünü ve bu düşüşün kararlılıkla süreceğini söyledi. Şimşek, \"Bu konuda çok güçlü bir siyasi irade ve çok güçlü bir programımız var\" ifadelerini kullandı. Bu tabloyu BBC Türkçe'ye değerlendiren Kadir Has Üniversitesi Ekonomi Bölümü Öğretim Üyesi Prof. Dr. Erinç Yeldan, Türkiye'deki enflasyonun artık yapısal ve dirençli bir nitelik kazandığını vurgularken, para politikasının tek başına yeterli olmayacağına dikkat çekti. \"Enflasyonu tetikleyen ilk unsurlar pandemi ve uluslararası tedarik zincirindeki arz şoklarıydı. Ancak sonrasında, Merkez Bankasının 'heterodoks' politikaları ve siyasi müdahalelerle tablo daha da ağırlaştı\" diyen Yeldan'a göre enflasyonla mücadele için toplumsal mutabakat içeren, maliyeti yüksek ama hedef odaklı gelirler ve sosyal politikalar gerekiyor. 2023 Haziran'ında Mehmet Şimşek'in bakan olarak göreve gelip ekonomi yönetiminin değişmesiyle \"rasyonel politikalara\" dönüş vaadi verildiğini hatırlatan Yeldan, bu vaatlerin hayata geçirilemediğini savundu. \"Merkez Bankası'nın gecikmiş adımları ve güven kaybı, enflasyonu kalıcı hale getirdi. Bugün geldiğimiz noktada, sadece para politikasıyla mücadele yeterli değil,\" diyen Yeldan, kapsamlı bir gelirler ve sosyal politika stratejisi gerektiğini belirtti. \"2023 Haziran'dan bu yana 2 yıl geçti. İnsanlık tarihinde 2 yıl süren istikrar programı yoktur. İstikrar programları kısa sürede etki eder; birkaç ayda sonuç alınır. 2 yıllık süreç artık istikrar değil, bir kalkınma stratejisi olur. \"Bu süre zarfında Türkiye'nin gelirleri çok iyi planlanmış bir servet vergisi, örneğin bir deprem vergisi gibi, aynı zamanda kapsamlı sosyal yardım mekanizmaları ile desteklenen bir program uygulaması gerekiyordu. Bu fırsat kaçtı.\" Koç Üniversitesi'nde ve İngiltere'deki Durham Üniversitesi'nde öğretim üyesi olan ekonomist Doç. Dr. Cem Çakmaklı, bu tabloyu değerlendirirken özellikle 19 Mart'ta Ekrem İmamoğlu'nun İstanbul Büyükşehir Belediye Başkanlığı görevinden uzaklaştırılmasıyla yaşanan siyasi gelişmelerin ardından piyasalarda oluşan güvensizliğin, sadece para politikası araçlarıyla giderilemeyeceğine dikkat çekti. BBC Türkçe'ye konuşan Çakmaklı'ya göre, rezervlerdeki hızlı erime ve Türkiye'nin artan risk primi bu güvensizliği pekiştiriyor: \"19 Mart'tan sonra bir kırılma oldu ve bana kalırsa bu pek geçici değil. İlk başta 40-50 milyar dolarlık bir rezerv erimesi yaşandı. Net rezervler şu anda 7 milyar dolara kadar gerilemiş durumda. Para politikasındaki güvenin de işe yaramayabileceği bir pozisyondayız.\" Yeldan, enflasyonla mücadelenin sosyal adalet temelli bir boyutu olduğunu vurguladı. TÜİK verilerine dayanan hesaplamalarına göre, düşük gelirli vatandaşların yaşadığı enflasyon resmi oranın çok üzerinde: \"Alt gelir gruplarının tüketim kalıplarına baktığımızda – gıda, kira, ulaşım gibi kalemler – bu kesimlerin karşılaştığı enflasyon yüzde 50-60 civarında. Merkez Bankası'nın ilan ettiği yüzde 30'luk oran, bu kesimin mutfağına iki katı olarak yansıyor. Bu koşullarda insanlara 'enflasyonla mücadelede başarılıyız' diyemezsiniz. Yılda bir kez yapılan asgari ücret zammı ile bu güven yeniden kurulamaz. Zamana yayılan, sürdürülebilir sosyal politikalar gerekir.\" Yeldan'a göre, Merkez Bankasının güven kaybı yaşadığı bir ortamda Şimşek'in \"kristal küre bize enflasyonun düşeceğini söylüyor\" türünden açıklamaları inandırıcı bulunmuyor: \"Sayın Şimşek'in açıklamaları gerçeklikten uzak. Ekonomik güven tahrip edilmişken, sadece beklenti yönetimiyle bu iş yürümez. Merkez Bankası'nın politika faiziyle sınırlı çözümleri, ne içeriden gelen şoklara – örneğin 19 Mart krizi – ne de dışarıdaki jeopolitik sarsıntılara karşı yeterli olacaktır.\" Doç. Dr. Çakmaklı'ya göre Türkiye'de sıradan vatandaş, enflasyonun düşeceğine dair inancını kaybetmiş durumda. Bunun temelinde sadece ekonomik veriler değil, aynı zamanda mevcut politik atmosfer de yatıyor: \"Vatandaş, devamlı politik şok geldiğini biliyor. Böyle bir ortamda geniş toplum kesimlerini enflasyonun tek haneye ineceğine inandırmak çok zor. Ya politik yapıyı düzelteceksiniz ya da uzun süreli bir resesyon olacak. Ancak hükümetin bu ikinci seçeneğe izin vermesi imkânsız. \"Kamu tarafı enflasyonun o kadar da düşmesini istemiyor olabilir. Enflasyon, devletin borçlarını daha kolay ödemesini sağlar. Vatandaş da bence alttan alta bunu biliyor.\" Uzmanlara göre Türkiye'nin enflasyonla mücadele edebilmesi için ekonomi politikalarının tüm toplumu kapsayan adil bir mutabakatla yürütülmesi gerekiyor. Ancak mevcut siyasal atmosferin bunu sağlayacak iradeye \"sahip olmadığını\" savunan Yeldan, şöyle devam etti: \"Gelirler politikası bir maliyet yaratır. Bu maliyeti kimin üstleneceği konusunda netlik gerekir. Üst gelir gruplarına, finansal sermayeye yük bindirecek bir düzenleme şart. Ama bugün hükümetin böyle bir stratejiyi oluşturacak ne gücü ne de vizyonu var.\" Çakmaklı'ya göre, mevcut ekonomik program artık sonuna yaklaşıyor olabilir. Çünkü yapısal kırılmalar, rezerv kayıpları ve artan döviz talebi, programın sürdürülebilirliğini tehlikeye atıyor: \"Döviz talebi devam ederse ya faiz artırılacak ya da eksi rezervlere geçilecek. Yazın turizm gelirlerine güveniliyor ama bence bu sürdürülebilir değil. Eğer ekonomik verilerde düzelme görülmezse, enflasyonun daha yüksek seyretmesine göz yumulacağı, büyümeye odaklı yeni bir program açıklanabilir.\"", "summary": "TÜİK'in Nisan ayı enflasyon verilerine göre, yıllık enflasyon yüzde 37,86, ENAG'a göre ise yüzde 73,88 oldu. Ekonomistler, enflasyonun yapısal hale geldiğini ve sadece para politikasının yeterli olmayacağını belirtiyor. Türkiye'nin enflasyonla mücadele için toplumsal mutabakat içeren stratejik bir yaklaşım gerektiği vurgulanıyor."}
{"text": "ABD Başkanı Donald Trump'ın Ukrayna lideri Volodimir Zelenkiy ile yaptığı telefon konuşmasında, Ukrayna'nın nükleer santrallerinin kontrolünü almayı masaya getirdiği kaydedildi. ABD lideri, Zelenskiy ile 19 Mart'ta yaptığı bir saat süren bu telefon konuşmasının “çok iyi” geçtiğini söyledi. Bu iki liderin Beyaz Saray'daki tartışmaları sonrası ilk görüşmeleri oldu. Zelenskiy de \"olumlu\", \"açık sözlü\" ve \"anlamlı\" olarak nitelendirdiği görüşmeden sonra ABD liderliğinde kalıcı barışın bu yıl sağlanabileceğine inandıklarını belirten bir açıklama yaptı. ABD, Rusya ve Ukrayna eksenindeki görüşmelere paralel şekilde Avrupa da Kiev'e destek konusunda yol haritasını belirlemeye çalışıyor. Brüksel'de bu amaçla yapılacak zirve öncesi konuşan AB Dışişleri ve Güvenlik Politikası Yüksek Temsilcisi Kaja Kallas, Ukrayna'nın savunma anlamında güçlendirilmesinin, barış masasında da elinin güçlenmesi anlamına geleceğini söyledi. Kremlin ise Avrupa Birliği'ni \"savaş yanlısı\" hareket etmekle suçluyor. Sözcü Dimitri Peskov \"Avrupa'nın militarizasyon planı, Rusya ve ABD başkanlarının barışçıl çözüm sürecini başlatma niyetiyle açıkça çelişiyor\" dedi. BBC Doğu Avrupa Muhabiri Sarah Rainsford’un analizi Donald Trump, Rusya lideri Vladimir Putin ile görüşecek olmasını büyük bir olay haline getirmişti. Ancak sonuçlara bakınca övünecek pek bir şey yok gibi görünüyor. Rusya Devlet Başkanı, ABD liderine, Kremlin tarafından oyuna getirildiği izlenimi vermeden, Ukrayna'da barışa doğru ilerleme kaydettiğini iddia edecek kadarını verdi. Trump, Putin'in Ukrayna'nın enerji altyapısına yönelik saldırıları 30 gün boyunca durdurma sözüne işaret edebilir. Eğer bu gerçekten gerçekleşirse, sivillere biraz rahatlama getirecektir. Ancak bu, ABD'nin Rusya'dan istediği tam ve koşulsuz ateşkesin yakınından bile geçmiyor. Trump'ın durdurabileceği konusunda ısrar ettiği \"çok korkunç savaş\" hala devam ediyor. Ve ICC tarafından yakalama kararı çıkarılan Putin'e küresel siyasetin en üst kademesine geri dönme fırsatı verildi. Rus devlet medyası, iki başkanın telefon görüşmesinin iki saatten fazla sürdüğünü bildirdi. Kremlin'in görüşmeye dair açıklaması da 500 kelime uzunluğunda. Konuşmada uzun uzun sohbet ettikleri belirtiliyor: Buz hokeyi hakkında da konuşmuşlar, Rusya'daki izleyici kitlesinin keyifle okuyacağı türden bir ayrıntı. Batı dünyasından üç yıl boyunca dışlanmış ve bundan çok önce de soğuk ilişkiler yaşamış olan Rusya, kendisiyle ilişki kurmak isteyen bir ABD yönetimiyle doğrudan temas halinde. İki lider Orta Doğu barışını ve \"küresel güvenliği\" bile tartışıyor. REUTERS Kremlin bu dönüşüme inanmakta zorlanıyor olmalı. Görüşme öncesinde bazıları Donald Trump'ın Rusya'ya baskı yapıp yapmayacağını merak ediyordu. Sonuçta, ateşkesi geciktirdiği bir haftadan uzun süredir açıktı. Ancak Putin'in, Ukrayna lideri Volodimir Zelenskiy'nin iki hafta önce Oval Ofis'te katlanmak zorunda kaldığı gibi, azarlandığına dair bir belirti yok. Her iki ülkenin açıklamaları da hiçbir şeyin değişmediğini gösteriyor. Rusya barış istediğini tekrarlıyor. Ancak insansız hava araçlarını indirmek ve silahlarını susturmak yerine, henüz var olmayan bir ateşkesin nasıl izlenebileceği üzerinde duruyor. Diğer yandan Kiev'in direnme kabiliyetini felç etmeyi amaçlayan yeni koşullar ekliyor. Taleplerinden biri, müttefiklerinin Ukrayna'ya hem silah hem de istihbarat akışını durdurması. Ukraynalılar için tek umut ışığı, ABD'nin henüz bunların hiçbirini kabul etmemiş olması. Ayrıca, bu çağrıyı Rusya'nın işgalini sona erdirmekle ilgilenmediğinin bir kanıtı olarak da gösterebilirler. Ancak tüm bu konuşmalar Ukrayna'ya çektiği acıdan asgari bir rahatlama getirecek. ABD diplomasisi için de hayal kırıklığı olmalı. Ancak Kremlin için Donald Trump, Beyaz Saray'a dönmeden önce hayal bile edilemeyecek kadar iyi bir gün gibi hissedilecek.", "summary": "ABD Başkanı Trump, Ukrayna lideri Zelenskiy ile yaptığı telefon görüşmesinde, Ukrayna'nın nükleer santrallerinin kontrolünü ele almayı gündeme getirdi. Görüşme sonrası, Zelenskiy ABD'nin liderliğinde barışın sağlanabileceğine inandığını belirtti. Rusya ise Avrupa Birliği’ni \"savaş yanlısı\" olarak suçluyor. Trump, Rusya'nın Ukrayna'daki enerji altyapısına saldırıları durdurma sözüne işaret etti ancak tam bir ateşkes hala sağlanmadı."}
{"text": "\"20'li yaşların başlarında, özellikle yurt dışında ailemden, arkadaşlarımdan uzakta, çevremde bunu yapmış biri olmadığı için, ayrıca zordu. Ama geriye bakınca o dönem istediğim her şeyi başarmış oldum.\" Boston merkezi Organic Robotics adlı teknoloji girişiminin kurucu ortağı ve CEO'su olan 28 yaşındaki Şamilgil, altı yaşındaki şirketinde kazandığı deneyimle artık önemli zorlukları aştığını anlatıyor. Bunlar arasında erkeklerin baskın olduğu bir sektörde \"öğrenci zannedilmek ve ilk zamanlar genç bir kadın olarak ciddiye alınmamak\" var. Şamilgil'in kariyer yolculuğu 2019'da 'hisseden robotlar' geliştirmek hedefiyle kurduğu Organic Robotics ile başladı. Bugün bu şirket faaliyetlerine giyilebilir sensörler geliştiren Llume markasıyla devam ediyor. 2025 yılında Forbes 30 Yaş Altı 30 listesine seçilen dört Türk isimden biri olan İlayda Şamilgil, genç yaşta ABD'ye göçüp girişimci olmayı ve karşılaştığı zorlukları BBC Türkçe'ye anlattı. İlayda Şamilgil, 2014 yılında lisedeyken Polonya Fizik Enstitüsü'nün düzenlediği uluslararası First Step To Nobel Prize in Physics (Fizik Nobel Ödülüne İlk Adım) ödülünün kazananlarından biri olmasıyla Türkiye'de tanınmıştı. Ardından ABD'deki Cornell Üniversitesi'nde Makine Mühendisliği okuyan Şamilgil, \"hep inovasyon odaklı ve bir farklılık yaratabileceği\" bir alanda çalışmak istediği için girişimcilik alanında yan dal yaptığını söylüyor. Üniversitedeyken sensörler üzerinde de çalışan Şamilgil, mezun olduktan sonra, 2019'da bir girişim kurmak isteyen Prof. Dr. Robert Shepherd'dan iş teklifi aldığını ve kabul ettiğini anlatıyor. Başlarda girişimciliğin kendisi için \"daha çok güzel bir hayal gibi\" olduğunu söyleyen İlayda, \"Büyük ihtimalle tek başıma yapamazdım. Çünkü biraz da korkunç bir şey...\" diyor ve bunu şöyle açıklıyor: \"Özellikle yurt dışına tek başıma gelmişken. Vize sıkıntısı var. Böyle bir riski büyük ihtimalle almazdım ama inovasyon, girişimcilik odaklı ve fark yaratabileceğim bir alanda çalışmak istiyordum. \"Büyük bir riskti. O zaman ortada hiçbir şey yoktu. Başta sadece bir fikre ve bu fikri bizim ürünleştireceğimize yatırımcının veya müşterinin inanması gerekiyordu. Yeni mezun biri olarak ve bir kadın olarak zordu...\" İlk zamanlar fikirlerine inananlar arasında Ulusal Amerikan Futbolu Ligi (NFL) ABD Ulusal Bilim Vakfı ve ABD Ordusu gibi kurumlar vardı. Şirket bugüne kadar hibeler, tohum yatırımları ve inovasyon fonları gibi farklı kaynaklardan toplam 8 milyon dolardan fazla yatırım aldı. LLUME Şirket büyürken sorumluluğu da artan İlayda, girişimciliğe ilk başladığı yıllardan farklı olarak bazen zamanının tümünü mühendislik kadar eğlenceli bulmadığı işlerle geçirdiğini anlatıyor. Bunlar arasında insan kaynakları, finans ve vergiler gibi işler var. Bugün şirketlerinde 10-15 kişi çalışıyor. \"Herkesin işe mutlu ve isteyerek gelmesi önemli, bir problem varsa çözmek benim görevim; bunlar bazen çok zaman alabiliyor\" diyor ve ekliyor: \"Bunu beş yıl önce tahmin edemezdim. Yöneticilerin neden zorlandığını şimdi anlıyorum. Bu noktaya gelince duygusal anlamda da çok fazla yük olduğunu fark etmiş oldum. O benim için yeni bir bilgiydi.\" Girişimlerinin gelirlerinde ilk zamanlarda dalgalanmaların olduğunu ve kendisi için bu dönemleri atlatmanın önemli bir zorluk olduğunu da söylüyor. \"İniş ve çıkışlar olurken, şirketin lideri olarak inişlerden etkilenmemek bazen zor oluyordu. Özellikle başlarda inişlerde gerçekten duygusal anlamda çok zorlandığım olmuştu. 'Neden böyle oluyor, neden şirket büyümüyor, neden yatırım alamıyoruz?' diye soruyordum. \"Ama şimdi o kadar zorlanmıyorum. Çünkü artık o kadar fazla iniş-çıkış oldu ki, geçeceğini biliyorum. Yeni şeyler deneyerek dalgalanmaları aşabileceğimizi biliyorum.\" LLUME İlayda Şamilgil'in CEO'su olduğu Organic Robotics şirketi bugün Llume markasıyla fiber-optik sensörler geliştiriyor. Üniversitedeyken de üzerinde çalıştıkları bu sensörlerin ilk amacının robotlarda dokunma hissinin geliştirilmesi olduğunu söylüyor. Robotlar, kameralar yardımıyla nerede yürüdüğünü görebiliyor ama yüzeyin buz, kum ya da çamur gibi özelliklerini anlayamıyor. İlayda, robotlara bu özelliğin kazandırılmasının uzun vadeli bir Ar-Ge gerektirdiğini düşünerek önce giyilebilir teknolojilere odaklandıklarını anlatıyor. \"Ama biz bir sensör şirketi olduğumuz için belki ileride robotik uygulamalara geri dönüş yapabiliriz\" diye ekliyor. İlayda, bugün rakiplerinin geliştirdiklerin farklı olarak \"yumuşak ve esnek\" olduğunu söylediği bu sensörleri kıyafet veya objelere entegre ettiklerini anlatıyor. İlk geliştirdikleri fiber optik sensörleri olan bir tür kemer, göğüs altına giyiliyor. Cihaz, nefes alıp verdikçe göğsün ne kadar açılıp kapandığı gibi parametrelere bakarak, özellikle sporcular için anlamlı ölçümler sunma iddiasında. Bugün koşu, bisiklet ya da kürek gibi dallardan sporcular, vücudun oksijeni alma ve kullanma kapasitesini ölçmek için maksimum oksijen alımı (VO2max) adlı bir teste ihtiyaç duyuyor. Sporcunun motorunun büyüklüğünün ölçümü olarak da tanınan ve yaklaşık iki ayda bir tekrarlanan test için sporcuların koşarken ya da kürek çekerken bir maske giyinmesi gerekiyor. İlayda, \"özellikle maske takıp egzersiz yapmanın ne kadar zor olduğunu gördükten sonra\", daha sık ve daha kolay kullanılabilen bu kemeri geliştirdiklerini söylüyor. Cihaz, iPhone ya da iPad'lere bağlanıyor ve ölçümler bu arayüzlerden takip edilebiliyor. \"Esneme veya basınca duyarlı\" bu sensörlerin spor dışında askeri alanda da kulanımının denendiğini belirtiyor. Bu denemelerde irili ufaklı patlamalara maruz kalanların uzun vadede yaşadıkları sağlık etkilerinin incelenebileceği düşünülüyor. İLAYDA ŞAMILGIL 1997 yılında İstanbul'da hemşire bir anne ve doktor bir babaya doğan İlayda Şamilgil küçük yaşlardan itibaren bilime ilgisinin desteklendiği bir evde büyüdü. 2014 yılında lisedeyken Polonya Fizik Enstitüsü'nün düzenlediği uluslararası First Step To Nobel Prize in Physics (Fizik Nobel Ödülüne İlk Adım) ödülünün kazananlarından biri olmasıyla Türkiye'de tanınmıştı. Ardından ABD'deki Cornell Üniversitesi'nde Makine Mühendisliği okuyan Şamilgil, \"hep inovasyon odaklı ve bir farklılık yaratabileceği\" bir alanda çalışmak istediği için girişimcilik alanında yan dal yaptığını söylüyor. Üniversitede okurken, NASA'nın desteklediği bir araştırma projesine katkıda bulundu. Üniversitedeyken sensörler konusu üzerinde de çalışan Şamilgil, 2019'da mezun olduktan sonra, başlarında bu alanda bir girişim kurmak isteyen Prof. Dr. Robert Shepherd'dan iş teklifi aldı. Bu teklifi kabul etme sürecini şöyle anlatıyor: \"Ben de iş arıyordum. O dönem Covid yeni yeni başlıyordu. Dünyada çok fazla değişiklik oluyordu, böyle bir risk almak için bana iyi bir zaman gibi gelmişti.\" Bugün halen Organic Robotics şirketinin CEO'su olarak görev yapıyor. 2025 Forbes 30 Yaş Altı 30 listesinde yer aldı.", "summary": "İlayda Şamilgil, Boston merkezli Organic Robotics'in kurucu ortağı ve CEO'su. 28 yaşında, 2025 Forbes 30 Yaş Altı 30 listesinde yer aldı. 1997'de İstanbul'da doğdu, Cornell Üniversitesi'nde Makine Mühendisliği okudu. Şamilgil, 2019 yılında girişimcilik yolculuğuna başladı ve bugün giyilebilir sensörler geliştiren Llume markasında faaliyet gösteriyor. 2014'te Polonya Fizik Enstitüsü'nde \"First Step To Nobel Prize in Physics\" ödülünü kazandı."}
{"text": "ABD Başkan Yardımcısı JD Vance, Fox News'e verdiği röportajda Ukrayna'daki savaşın \"yakın zamanda sona ermeyeceğini\" düşündüğünü söyledi. Vance, ABD'nin iki ülkenin \"orta yolu bulmasına\" nasıl yardımcı olacağı konusunda çalıştığını söyledi. Başkan Yardımcısı Vance, \"Bir anlaşmaya varmak ve bu korkunç, korkunç çatışmayı bitirmek [Rusya ve Ukrayna'nın] elinde\" dedi. İki ülke arasında ABD arabuluculuğunda bir süreç devam ediyor. Son olarak Kremlin 8 Mayıs sabahından 11 Mayıs'a kadar sürecek bir ateşkes ilan etmişti. Ukrayna Devlet Başkanı Volodimir Zelenskiy, Putin'in üç günlük ateşkes ilanını yeni bir \"manipülasyon girişimi\" olarak tanımladı. Bu tarihler, İkinci Dünya Savaşı'nın sona erişini anma törenleriyle aynı günlere denk geliyor. Zelenskiy de, Putin'in anma törenini rahatsız edilmeden yapma amacıyla ateşkes açıklaması yaptığını savundu. Ukrayna lideri uzun bir ateşkes ilanı sonrası müzakerelere başlama çağrısı yapıyor. ABD Başkanı Donald Trump, Zelenskiy'nin bir barış anlaşması unsuru olarak Kırım'ı Rusya'ya bırakmayı kabul edebileceği izleniminde olduğunu söyledi. ABD lideri, Zelenskiy'nin, Kırım'ın kontrolünü devretmeye hazır olup olmadığı sorusuna, \"Öyle sanıyorum\" yanıtı verdi. Kiev daha önce bu yönde çağrıları kesin bir dille reddediyordu. Trump ve Zelenskiy Papa Francesco'nun cenaze töreni öncesinde 26 Nisan'da bir araya geldi. Aziz Petrus Bazilikası'nda 15 dakika konuşan iki lider Şubat ayında Oval Ofis'teki tartışma sonrasında ilk kez yüz yüze görüşmüş oldu. Zelenskiy'nin \"tarihi\" diye nitelediği bu görüşme sonrası ABD ve Ukrayna arasında aylardır müzakeresi süren nadir toprak elementleri anlaşması 30 Nisan'da imzalandı. Barışa giden yolda Batı bir taslak metin üzerinde anlaşmaya çalışıyor. Reuters haber ajansı, Kırım'ı Rusya toprağı olarak tanımanın yanında, Luhansk'taki Rus kontrolünü de fiili olarak tanınmasını içeren bir ABD planını haberleştirdi. BBC, ABD'nin son planının ayrıntılarını görmedi. Reuters'ın aktarımına göre Avrupa ve Ukrayna'da karşı bir teklif hazırladı. Buna göre, işgal altındaki topraklar üzerine müzakerelerin, ateşkes yürürlüğe girdikten yapılması öneriliyor. Bir plan üzerindeki müzakereler hızlanırken Almanya'nın yeni yönetiminden de güçlü bir açıklama geldi. Almanya Savunma Bakanı Boris Pistorius, Ukrayna'ya, ateşkes karşılığında geniş toprak tavizleri içeren bir anlaşmayı kabul etmemesi çağrısı yaptı. Alman kamu yayıncısı ARD'ye konuşan Pistorius, Ukrayna'nın Trump'ın son teklifini kabul etmesinin \"teslimiyet\" anlamına geleceğini savundu. Pistorius, Kiev'in bunu kabul etmemesi gerektiğini ifade etti ve \"Ukrayna, o öneride yer alan şeyleri bir yıl önce elde edebilirdi. Bu bir teslimiyete benziyor. Herhangi bir katma değer göremiyorum\" dedi. Zelenskiy ile yaptığı ikili görüşmeden sonra Roma'dan ayrılan Trump, Rusya Devlet Başkanı Vladimir Putin'i hedef alarak, Moskova'nın bu hafta başında Kiev'i vurmasının ardından savaşı sona erdirme isteğini sorguladı. Sosyal medya hesabından paylaşımda bulunan Trump, \"Putin'in sivil bölgelere füze atması için hiçbir neden olmadığını\" söyledi ve ekledi: EPA \"Bu bana onun savaşı durdurmak istemediğini, sadece beni dinlediğini ve 'Bankacılık' ya da 'İkincil Yaptırımlar' yoluyla farklı bir şekilde ele alınması gerektiğini düşündürüyor.\" Ukrayna'da ateşkes konusunu görüşmek üzere Trump'ın elçisi Steve Witkoff ile Rusya Devlet Başkanı Vladimir Putin Cuma günü Moskova'da bir araya gelmişti. Trump bu görüşmelerin ardından Rusya ve Ukrayna'nın \"anlaşmaya çok yakın\" olduğunu söylemişti. Kremlin Cumartesi günü yaptığı açıklamada Putin'in Witkoff'a Rusya'nın Ukrayna ile \"ön koşulsuz\" doğrudan görüşmelere başlamaya hazır olduğunu teyit ettiğini söyledi. Trump'ın özel elçisi Witkoff'un 25 Nisan'da Moskova'da Putin ile görüşmesine Dış Politika Danışmanı Yuri Uşakov ve Rusya Varlık Fonu Başkanı Kirill Dmitriev de katıldı. Uşakov, üç saat süren görüşmenin \"yapıcı\" geçtiğini, diğer konuların yanı sıra, Rusya ve Ukrayna arasında doğrudan görüşme olasılığının da konuşulduğunu söylemişti. Rusya Dışişleri Bakanı Sergey Lavrov, 25 Nisan'da yaptığı açıklamada Moskova'nın savaşı sona erdirmek için ABD ile \"bir anlaşmaya varmaya hazır\" olduğunu, ancak bazı unsurların \"ince ayara\" ihtiyacı olduğunu söyledi. Reuters haber ajansına fgöre, ABD ve Avrupa'nın barış için önerileri, güvenlik garantileri gibi temel alanlarda farklılık gösteriyor. Reuters haber ajansı, Steve Witkoff'un 11 Nisan'da Rusya'ya yaptığı ziyaretten altı gün sonra ABD'nin Avrupalı yetkililere ilettiği teklifle ilgili ayrıntıları yayımladı. Bu teklife AB ve Ukrayna'nın verdiği yanıt da 23 Nisan Çarşamba günü Londra'daki toplantıda Amerikalılara iletildi. ABD planı, İngiltere-Fransa liderliğindeki \"gönüllüler koalisyonunun\" Ukrayna'da güvenliği ABD olmadan garanti altına almasını içeriyor. Avrupalılar ise ABD ve diğerlerinin, Ukrayna'nın saldırıya uğraması halinde yardıma gidecek NATO tarzı bir taahhüt şeklinde \"sağlam\" garantiler vermesini istiyor. Avrupa ayrıca, ABD'nin Ukrayna'yı NATO'dan men etme vaadini kabul etmiyor, konuyu sürüncemede bırakmayı tercih ediyor. Ukrayna'da Avrupa birliklerinin sahada olmasını kısıtlamaya yönelik herhangi bir girişimi de kabul etmiyor. BBC Avrupa Editörü Paul Kirby, Avrupa ve Ukrayna'nın, yalnızca ateşkes yürürlüğe girdikten sonra işgal altındaki Ukrayna topraklarına ne olacağını tartışacaklarını belirtiyor. ABD'nin teklifi, Rusya'nın Kırım'ı ilhakının kabul edilmesini ve Luhansk'ın tamamı da dahil olmak üzere diğer işgal altındaki bölgelerdeki Rus kontrolünü fiilen tanımasını sağlıyor. Bir diğer büyük fark ise Zaporijya nükleer santralinin Ukrayna'ya iade edilmesi, ancak ABD kontrolünde tutulması ve hem Rusya'ya hem de Ukrayna'ya elektrik verilmesine yönelik. Karşı planda Rusya'ya elektrik sağlamaktan hiç bahsedilmiyor. ABD'nin 17 Nisan tarihli teklifi, Rusya'ya uygulanan 11 yıllık yaptırımların durdurulmasını taahhüt ederken, karşı plan sürdürülebilir bir barıştan sonra kademeli bir gevşeme öneriyor. Witkoff planında Rusya'da tutulan Ukraynalı çocuklardan açıkça bahsedilmiyor, ancak bu Avrupa-Ukrayna tepkisinin merkezinde yer alıyor. Görüşmelerin, Rusya ve ABD'nin sadece Ukrayna konusunda değil, diğer konularda da pozisyonlarını yakınlaştırdığını belirtti. Uşakov, iki ülke arasındaki üretken diyaloğun çeşitli düzeylerde devam edeceğini belirtti. BBC'nin Kuzey Amerika Muhabiri Anthony Zurcher'e göre, özel elçi Witkoff, ABD Dışişleri Bakanı Marco Rubio'dan daha fazla Trump'ın güvenine sahip. Ukrayna savaşı ile ilgili Moskova'da bugün yapılan müzakereler gibi, riskler yüksek olduğunda, liderliği Rubio değil Witkoff üstleniyor. Witkoff'un Putin ile görüşmesi öncesinde Moskova'da bombalı bir araçla düzenlenen saldırıda üst düzey bir Rus generali öldü. Bu son dört ay içinde üst düzey bir askeri yetkiliye yönelik ikinci saldırı oldu. General Yaroslav Moskalik'in Rusya içindeki Ukraynalılar tarafından hedef alındığı düşünülüyor. Rusya Dışişleri Bakanlığı sözcüsü Maria Zakharova, General Moskalik'in öldürülmesini bir terör eylemi olarak niteledi. Devlet haber ajansı Tass'ın aktardığına göre Zakharova, \"Asıl mesele, Avrupa ve dünyanın kalbindeki çatışmayı durdurmak. Her gün çok sayıda kurban görüyoruz. Bugün bile Rus ordusundan bir üye Moskova'daki bir terör saldırısı sonucu öldürüldü\" dedi.", "summary": "ABD Başkan Yardımcısı JD Vance, Ukrayna'daki savaşın yakın zamanda sona ermeyeceğini belirtti. Ukrayna Devlet Başkanı Zelenskiy ise Rusya'nın ateşkesini, anma töreni için bir manipülasyon olarak değerlendirdi. ABD, Ukrayna ve Rusya arasında barış için müzakerelere devam ederken, Avrupa güvenlik garantileri ve toprak tavizleri konularında farklı görüşler belirtiyor. Trump, Zelenskiy'nin Kırım'ı Rusya'ya devretmeye hazır olduğu izlenimini verdi. Rusya'nın savaşı sona erdirme isteği ise hala belirsiz."}
{"text": "Tutuklanarak İstanbul Büyükşehir Belediyesi başkanlığı görevinden alınan Ekrem İmamoğlu'nun X hesabına erişim engeli getirilmesinin ardından, X platformundan ilk açıklama geldi. Açıklamada, \"Türkiye'nin hesapla ilgili kararını uygulamakla birlikte, bu karara kesinlikle katılmıyoruz ve karara itiraz ediyoruz\" denildi. \"Mahkeme kararının X'e Bilgi Teknolojileri ve İletişim Kurumu tarafından bildirildiği\" vurgulanıken \"Bu erişim engelleme kararları X'in içerikleri Türkiye'de engellemesini gerektirmektedir ve içerikler dünyanın geri kalanında erişilebilir durumdadır. Bu kararlara uyulmaması, Türkiye'deki tüm platformun kısıtlanması da dahil olmak üzere ciddi yaptırımlara yol açmaktadır\" denildi. Platform, \"mahkeme kararına uymakla birlikte, itiraz ettiklerini, platformun Türkiye'de erişilebilir tutulmasının ifade özgürlüğünü ve bilgiye erişimi desteklemek açısından, özellikle doğal afetler ve diğer acil durumlar sonrası, hayati önem taşıdığına inandıklarını\" ifade etti. Açtıklama şöyle sona erdi; \"Adil yargılama ruhuyla, tüm erişim engelleme kararlarını yerel yasaları dikkate alarak inceliyoruz. Bu mahkeme kararları ifade özgürlüğü, adil yargılama ilkelerine veya diğer yerel yasalara uygun olmadığında, X mahkemeler nezdinde kullanıcıları korumaya yönelik hükümet talepleri de dahil olmak üzere erişim engelleme kararlarına itiraz etmekte ve etmeye de devam edecektir.\" Platformun Türkiye'deki avukatı Gönenç Gürkaynak, karara resmi itirazda bulunduğunu duyurdu. İmamoğlu'nun yaklaşık 10 milyon takipçisi olan @ekrem_imamoglu hesabına Türkiye'den girenler, yasal talep doğrultusunda hesabın engellendiği mesajını görüyor. Silivri'deki Marmara Cezaevinde tutuklu bulunan Ekrem İmamoğlu adına sıkça sosyal medya hesabından paylaşımlar yapılıyordu. Bugünkü engelleme kararının ardından da hesaptan yapılan paylaşımda şu ifadeler yer aldı: \"Ben rakibinden bu kadar korkan, kontrolünü kaybeden ve panikle aynı anda bütün tuşlara basan başka siyasetçi ne gördüm ne duydum. \"Beni hapse de atsan, sosyal medya hesaplarımı da engellesen unuttuğun bir şey var; bu ülkede milyonlarca Ekrem var.\" Ekrem İmamoğlu'nun resmi TikTok hesabından da bir paylaşım yapıldı. Paylaşımda CHP'nin Çarşamba akşamı Beyazıt'ta yaptığı mitingden görüntülerin üzerine İmamoğlu'nun \"Zannediyorlar ki biz bunları yıldırırız. Biz pes etmeyeceğiz, siz pes edeceksiniz, biz bunlara fırsat vermeyeceğiz\" sözlerine yer verildi. CHP Genel Başkanı Özgür Özel de Silivri'de tutuklu bulunan Ekrem İmamoğlu'nu ziyaret etti. Özel, İmamoğlu'nun X hesabının kapatılmasına ilişkin \"19 Mart darbesinin dijital ayağıyla karşı karşıyayız\" ifadesini kullandı. İmamoğlu, X'e seslenerek kararın \"dünyadaki tüm diktatörlere cesaret vereceğini\" söyledi. Özel ayrıca \"Buna direnin, bu engellemeleri kaldırın diye X'e başvuru yapmıştık. Benzer bir başvuru yapacağız. Avukat Gönenç Gürkaynak, diyor ki müvekkilim bana talimat verdi karara itiraz edin, diye. X bu karara uymayabilir ancak bu sefer de bant daraltacaklar. Biz X'in bu engellemeyi yapmaması gerektiğini söylüyoruz\" ifadelerini kullandı. Özel İmamoğlu'nun bir uluslararası hesabını kullanmaya devam edeceğini belirtti ve \"Bundan sonra o hesabı ana hesap olarak kullanacak. O hesabı takibe alalım ve büyütelim\" diye konuştu. Bu arada, İletişim Başkanlığına bağlı Dezenformasyonla Mücadele Merkezi'nin paylaşımında ise hesabın erişime engellenmesine giden süreç anlatıldı. Bu makalede TikTok içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. TikTok paylaşımının sonu Açıklamada İmamoğlu'nun X hesabından 24 Nisan'da yapılan paylaşımın \"TCK.'nın 214. maddesinde düzenlenen suç işlemeye alenen tahrik suçunu oluşturabileceği değerlendirilerek İstanbul Cumhuriyet Başsavcılığı'nca resen soruşturma başlatıldığı\" belirtildi. İmamoğlu'nun, \"X hesabından yapılan paylaşımları kendisinin yapmaması ve kamu düzenine zarar vermesi\" nedeniyle tutukluluğunun sona ermesine kadar (tedbiren) X hesabının erişime engellenmesi için başvuru yapıldığı\" belirtildi. Başvurunun da İstanbul 8. Sulh Ceza Hakimliğince incelendiği kaydedildi. Bu makalede X içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. X paylaşımının sonu İncelemede \"hesabın tamamına yönelik erişimin engellenmesi kararı verilmeden teknik olarak söz konusu ihlale ilişkin içeriğe erişimin engellenmesi mümkün olamayacağı gözetilerek, Ekrem İmamoğlu'na ait X hesabının erişimin engellenmesine karar verildiği\" kaydedildi. \"X platformunun da, 24 Nisan 2025 tarihli yargı kararının ardından, Ekrem İmamoğlu'nun X hesabına erişim engeli getirdiği\" ifade edildi. X platformunda çok sayıda kişi tepki olarak profil fotoğraflarına Ekrem İmamoğlunu koyarken, Ankara Büyükşehir Belediye Başkanı Mansur Yavaş, kampanya hesabını İmamoğlu'na tahsis ettiğini duyurdu. Mansur Yavaş'ın resmi hesabından da yeniden paylaşılan mesajda \"Bu hesabım (kampanya hesabı) erişim engeli kalkana kadar Ekrem İmamoğlu'nun sesi olmaya devam edecek ve onun adına kullanılacaktır\" denildi. Fakat daha sonra CHP lideri Özel İmamoğlu'nun jeste teşekkür ettiğini ama uluslararası hesabını kullanmaya devam edeceğini duyurdu. X Ekrem İmamoğlu'nun eşi Dilek İmamoğlu da X hesabından yaptığı paylaşımda \"Sadece milyonların Cumhurbaşkanı adayı Ekrem İmamoğlu değil; milletin iradesi, gerçekler ve vicdanlar susturulmaya çalışılıyor. Ekrem İmamoğlu'nun X hesabına Türkiye'den erişimin engellenmesi düşünce ve ifade özgürlüğüne müdahaledir ve asla kabul edilemez\" dedi. CHP'li yöneticiler ve milletvekilleri de hesabın engellenmesine sosyal medyadan tepki gösterdi. X X, yerel otoritelerden gelen talepler doğrultusunda zaman zaman hesap engellemelerine gidiyor. Platformun hesapların engellenmesiyle ilgili açıklayıcı sayfasında, yetkili bir kuruluştan \"geçerli ve uygun\" bir talep alınması durumunda, belirli içeriklere erişimi engelli getirilebildiği belirtiliyor. Bu engellemeler, talebin gittiği ülkelerle sınırlı oluyor.", "summary": "İmamoğlu'nun X hesabına erişim engeli getirilmesi üzerine X, Türkiye'nin kararına uyduğunu ancak buna itiraz ettiklerini belirtti. CHP ve İmamoğlu'nun destekçileri engellemeye karşı tepkilerini gösterdi, İmamoğlu ise uluslararası hesabını kullanmaya devam edeceğini açıkladı."}
{"text": "İsrail'in saldırısında öldürülen 15 ambulans görevlisi sağlıkçıdan birinin annesi Hacı Ümmü Muhammed, \"Rıfat öldüğünde kalbim ve ruhum da öldü\" diyor. 23 yaşındaki Rıfat Rıdvan 23 Mart'ta İsrail ateşi altına alınan ambulans konvoyundaki Filistin Kızılayı'na (PRCS) ait araçtaydı. 30 Mart'ta araçlarıyla birlikte gömülmüş halde bulundular. Anne Ümmü Muhammed \"Öldürülmesini hiç beklemiyordum. Özellikle de bölge yeşil işaretli olduğundan, yani güvenli ve ambulanslara açık demek bu\" diye ekliyor. İsrail önce konvoyun karanlıkta farlarını ve tepe lambalarını açmadan \"şüpheli\" bir biçimde yaklaştığı için askerlerin ateş açtığını savunmuştu. Rıfat'ın çektiği ve cesediyle birlikte gömülmüş halde bulunan telefonundaki video kaydında ise, yaralılara yardım etme çağrısına yanıt veren araçların ışıklarının açık olduğu görüldü. Videoda Rıfat, öldürülmeden kısa süre önce \"Affet beni anne, insanlara yardım için bu yolu seçtim\" derken duyuluyor. Ümmü Muhammed, oğlunun bir daha kendisini görmeyeceğini bildiğinden affetmesini istediğine inanıyor. \"Her işe çıktığında, Rıfat ve Allah'a güveniyordum. Cesurdu, Gazze'yi kuzeyden güneye dolaşıyordu\" diyor. Rıfat, Hamas'ın 7 Ekim'de düzenlediği saldırıdan sonra İsrail'in Gazze'ye karşı giriştiği saldırılardan sonra Filistin Kızılayı ile gönüllü olarak çalışmaya başladı. Ümmü Muhammed, oğlunun insani işler yapmaktan keyif aldığını söylüyor. \"Hatta, Refah kapısı üzerinden yaralıları Mısır'a taşımıştı\" diyor. Ümmü Muhammed, Rıfat'ın öldürüldüğü gün çok sayıda kişinin öldüğü bir dizi İsrail saldırısından sonra ambulansla dışarı çıktığını anlatıyor. \"Ölenlerden biri olacağını bilmiyordum\" diye konuşuyor. BM Rıfat ve çalışma arkadaşlarının cesetleri, öldürülmelerinden bir hafta sonra, 30 Mart'ta bulunabildi. Ümmü Muhammed \"Rıfat'la Ramazan Bayramını kutlamak yerine, Kızılhaç ile Han Yunus'taki Nasır Hastanesine gidip, toprağa vermek için cenazesini aldım\" diye anlatıyor. \"Çok kötü bozulmuştu, görmeme izin vermediler\" derken, oğlunun \"çok çok iyi bir insan\" ve tüm kardeşleri evlendikten sonra hem kendisinin hem de babasının tek destekçisi olduğunu vurguluyor. Rıfat'ın telefonundaki görüntülerin ortaya çıkmasından sonra İsrail, araçların ışık yakmadan yaklaştığı yönündeki daha önceki iddiasının doğru olmadığını kabul etti ve sahadaki askerlerinin böyle bir bilgi verdiğini savundu. İsrailli bir yetkili, 15 sağlık çalışanının cesetlerinin vahşi hayvanlardan korunmaları için gömüldüğünü söyledi. BM dahil, uluslararası kuruluşlar bölgeye güvenli bir şekilde geçip, cesetlerin yerini bulmayı organize edemediği için olaydan bir hafta sonrasına kadar bulunamadılar. Daha sonra cesetleri bulan bir yardım ekibi aynı zamanda Rıfat'ın telefonundaki olaya dair görüntüleri de buldu. İsrail ordusu olayla ilgili \"kapsamlı bir soruşturma\" sözü verdi. Kızılay ve diğer birçok uluslararası kuruluş ise bağımsız soruşturma çağrısı yaptı. Olaydan sağ kurtulan tek sağlık görevlisi Munther Abed ise herhangi bir uyarı yapılmadan üzerlerine ateş açıldığını anlatıyor. \"Aracın arkasında yere yattım ve arkadaşlarımdan son nefesleri dışında bir ses duymadım\" diyor. \"Sonra da İsrail özel güçleri beni tutukladı, ekibime ne olduğunu görmemem için başımı yere bastırdılar.\" Gözyaşlarına engel olmaya çalışan Abed \"Hepsinin şehit olduğunu öğrendiğimde yıkıldım. Benim ikinci ailemdiler... kardeşlerim, dostlarım, sevdiklerim. Keşke ben de tanık olduğum dehşette ölseydim\" diye ekliyor. Abed ayrıca, tutuklandığında telefonuna el konulduğunu anlatıyor. \"Beni 15 saat boyunca sorguladılar. Dövdüler, hakaret ettiler, hem fiziksel hem de sözlü işkence yaptılar\" diyor. BBC, Abed'in anlattıklarını İsrail ordusuna sordu, fakat henüz yanıt alamadı. Filistin Kızılayı ise, sağlık görevlilerinin bulunduğu alanın İsrail ordusu tarafından \"kırmızı bölge\" olarak işaretlenmediğini açıkladı. Bunun anlamı, bölgeye erişim için İsrail ordusu ile önceden koordine olma gereğinin bulunmaması. Videoda da bölgede İsrail ordusuna ait herhangi bir askeri araç görülmüyor. Filistin Kızılayı'na göre, ilk adli tıp raporu, sağlık görevlilerinin \"vücutlarının üst kısımlarına aldıkları mermilerle öldüklerini\" gösteriyor ve bu da \"kasten öldürülmüş olduklarını kanıtlıyor\". Filistin Kızılayı ayrıca, İsrail ordusunun soruşturmasını ve öldürülenler arasında Hamas militanlarının olduğu suçlamasını da reddetti. İsrail, bu suçlamaya yönelik herhangi bir kanıt sunmadı. İsrail ordusunun yazılı açıklamasında Genelkurmay Başkanı General Eyal Zamir'e ilk soruşturmanın ayrıntılarının sunulduğu kaydedildi. Zamir'in de \"olayın daha derinlikli bir şekilde araştırılması ve genelkurmay soruşturma mekanizmasıyla önümüzdeki günlerde tamamlanması emri verdiği\" ifade edildi. Hamas'ın 7 Ekim 2023'te düzenlediği saldırıda 1200 dolayında kişi ölmüş ve 251 kişi de rehin alınmıştı. Gazze'deki Sağlık Bakanlığı o günden bu yana İsrail'in saldırılarında 50 bin 750'den fazla kişinin öldüğünü söylüyor. Ocak ayında açıklanan ateşkes anlaşması, altı haftalık ilk aşamanın ardından Mart'ta çökmüştü. Şu anda Gazze'de 24'ü sağ olduğuna inanılan 58 rehine bulunuyor.", "summary": "İsrail'in saldırısında öldürülen 15 sağlıkçının arasında yer alan Rıfat Rıdvan'ın annesi, oğlunun öldürülmesini beklemediğini belirtti. Rıfat'ın telefonunda bulunan video, öldürülmeden önce yardım çağrılarına yanıt veren araçların ışıkları açıkken çekilmişti, ancak İsrail'in önceki açıklamalarıyla çelişiyor. Uluslararası kuruluşlar olayla ilgili bağımsız soruşturma talep etti."}
{"text": "Annemin vazgeçilmez bir kuralı vardı: Sokak ayakkabılarıyla eve giremezsiniz! Kim olursanız olun -aile üyesi, komşu ya da misafir- eşikten geçmeden önce ayakkabılarınızı çıkarmak zorundasınız. Çocukken, bunun annemin garipliklerinden biri olduğunu düşünürdüm. Ama büyüdükçe hiç de garip olmadığını, aksine ayakkabı kuralının sağlık, güvenlik ve hijyenle ilgili olduğunu anladım. Sokak ayakkabılarıyla eve girmemek genelde kültürel ya da kişisel bir tercih gibi algılanır. Ancak bilimsel araştırmalar bunun aslında bizi ciddi sağlık sorunlarından koruyan bir alışkanlık olduğunu gösteriyor. Temizlik genelde gözle görülebilir kir ile ilişkilendirilir. Ancak söz konusu ayakkabılar olduğunda, mesele mikroskopiktir ve bu, bir parça çamur ya da çimden daha tehlikelidir. Sokak ayakkabıları, birçoğu ciddi sağlık sorunlarıyla bağlantılı olan bakteri, alerjen ve toksik kimyasallar taşır. Ayakkabılarınızın her gün geçtiği yerleri düşünün: umumi tuvaletler, kaldırımlar, hastane koridorları ve çimlerdeki yabani otları kontrol etmek için kullanılan kimyasallar. ABD'deki Arizona Üniversitesi'nde yapılan bir araştırmada incelenen ayakkabıların %96'sında dışkıda yaygın olarak bulunan koliform bakterisi tespit edildi. Bunların %27'si yaşamı tehdit eden çeşitli enfeksiyonlarla bağlantılı bir bakteri olan E. coli (koli basili) içeriyordu. Bazı E. coli türleri zararsızken diğerleri kanlı ishale ve böbrek yetmezliğine neden olabilen hemolitik üremik sendroma yol açabiliyor. Beş yaşın altındaki çocuklar, gelişmekte olan bağışıklık sistemleri ve ellerini sık sık ağızlarına götürdükleri için özellikle risk altında. Ancak ayakkabılarınızla birlikte odanıza gizlice giren tek mikrop E. coli değil. Ayakkabılarda ağrılı ve bazen şiddetli ishale neden olan Clostridium difficile bakterisi ve derin cilt enfeksiyonlarına, zatürreye, hatta ölümcül kan dolaşımı enfeksiyonlarına neden olabilen mikroplar da barınabiliyor. Ayakkabılar kimyasallar ve alerjenler için de bir taşıyıcı görevi görüyor. Araştırmalar, sokak ayakkabılarının pestisit, herbisit ve kurşun gibi ağır metaller gibi özellikle küçük çocuklar ve evcil hayvanlar için ciddi sağlık riskleri oluşturan maddeler de taşıyabildiğini gösteriyor. Genellikle şehir tozunda veya toprakta bulunan kurşuna maruz kalmak, beyin gelişimini olumsuz etkileyebiliyor. Kalıcı bilişsel sorunlara neden olabildiği için özellikle çocuklar için zararlı. Ayrıca, polen gibi alerjenler ayakkabı tabanlarına yapışarak güvenli bir sığınak olması gereken evinizde alerjileri ve solunum sorunlarını artırabiliyor. Yollarda kullanılan asfalt dolgu maddeleri kanserojen bileşikler içerir. ABD'de yapılan bir araştırma, bu kimyasalların iç mekanlarda bulunabildiğini ve ev tozunda, bazen dışarıdakinden 37 kat daha yüksek seviyelerde olduğunu ortaya koydu. Peki yerde en çok kim vakit geçiriyor? Çocuklar ve evcil hayvanlar. Çocuklar emekler, oynar ve sık sık ellerini ağızlarına götürürler. Evcil hayvanlar bu kirlenmiş yüzeylerde yürüdükten sonra patilerini yalarlar. Dış mekan ayakkabılarını iç mekanlarda giymek, istemeden de olsa çocukların ve hayvanların zararlı maddelere maruz kalma riskini artırır. Kanıtlar göz önüne alındığında, annemin kuralı artık o kadar da çılgınca gelmiyor. Aslında eve sokak ayakkabılarıyla girmemek, alabileceğiniz en basit ve en etkili halk sağlığı önlemlerinden biri olabilir. İçeri girerken ayakkabılarınızı çıkararak yalnızca kirin halıyı lekelemesini önlemekle kalmaz, aynı zamanda ailenizin zararlı mikroplara ve kimyasallara maruz kalmasını da önemli ölçüde azaltırsınız. Ve bunu yapmak zor değil. Evin girişine bir ayakkabı dolabı ve misafirler için rahat terlikler koymayı deneyin. Birinden ayakkabılarını çıkarmasını istemek ilk başta garip gelebilir, ama riskleri düşündüğünüzde imkansız değil. Ayakkabılarınızdaki bakteri ve toksik kimyasalları düşündüğünüzde fark edeceksiniz: sokak ayakkabılarını evde giymek sokağı en mahrem ve güvenli yere davet etmek demek! Bir daha eve girerken ayakkabılarınızı çıkarın, halılarınız ve sağlığınız size teşekkür edecek! *Bu makale ilk olarak The Conversation'da yayınlanmış ve burada Creative Commons lisansı altında yeniden üretilmiştir.", "summary": "Sokak ayakkabıları, mikroplar, bakteriler ve toksik kimyasallar taşır, bu da evdeki hijyen ve sağlık için risk oluşturur. Araştırmalar, ayakkabılarda bulunan bakterilerin, özellikle çocuklar ve evcil hayvanlar için tehlikeli olabileceğini gösteriyor. Evde ayakkabıları çıkararak bu tehlikelerden korunmak, basit ama etkili bir sağlık önlemi olabilir."}
{"text": "Londra'daki Moorfields Göz Hastanesi'nde deney aşamasındaki bir gen tedavisini, ileri derece görme engelli dört küçük çocuğa uygulayan doktorlar, büyük iyileşme görüldüğünü açıklıyor. Yeni yürümeye başlamış dört çocukta da \"hayatlarını değiştirecek nitelikte\" görme yeteneği kazanımı tespit edildi. Biri Türk. dört çocukta doğum sonrası hızla ilerleyen nadir bir genetik hastalık bulunuyordu. Gen tedavisi öncesi görme engelli olarak kayıt altına alınmışlardı ve yalnızca karanlık ile aydınlığı ayırabiliyorlardı. Tedavi sonrası tüm çocuklarda ilerleme olduğu, hatta bazılarının resim çizmeye ve yazmaya başladığı kaydedildi. Lancet tıp dergisinde yayımlanan ve henüz erken bir dönemde olan çalışmayla ilgili daha ileri denemeler planlanıyor. İngiltere'de 2020 yılından bu yana başka bir tür genetik körlük için gen tedavisi uygulanıyor. Bu yeni çalışma, temel olarak sorunlu bir genin yerine, sağlıklı kopyasının enjekte edilmesini içeriyor. ABD'nin Connecticut eyaletinden Jace, Londra'da gen tedavisi gören küçük çocuklardan biri oldu. İki yaşındayken ailesi görme yeteneğinde bir sorun olduğunu fark etmişti. Annesi DJ, \"Sekizinci haftada bebeğinizin size bakmaya ve gülümsemeye başlaması beklenirken, Jace bunu yapmıyordu\" diye anlatıyor. Jace'in annesi bir sorun olduğunu anlamıştı ve nedenini aramaya başladı. Doktor ziyaretleri ve testlerle geçen 10 aydan sonra bebeğe çok nadir görülen bir rahatsızlık tanısı koyuldu. Hastalığı, AIPL1 adı verilen bir genin mutasyonundan kaynaklanıyordu ve belirli bir tedavisi yoktu. Jace'in babası Brendan teşhisi \"Bir şok\" olarak tanımlıyor ve sonrasını anlatıyor: \"Elbette böyle bir şeyin başınıza geleceğini asla düşünmezsiniz. Ancak sonunda teşhis koyulmuş olması çok rahatlatıcı oldu. Artık bununla ilgili ne yapabileceğimizi düşünebilecektik\" MOORFIELDS GÖZ HASTANESI Aile oğullarının göz hastalığı hakkında Londra'da konferansta oldukları sırada tamamen şans eseri, deneysel tedaviyi öğrendi. Jace'in ameliyatının hızlı ve \"çok kolay\" geçtiğini anlatıyor annesi DJ. Anahtar deliği tekniği ile dört küçük nokta açılarak sağlıklı gen Jace'in retinasına enjekte edildi. Kopyalar, zararsız bir virüsün içinde vücuda enjekte edildi ve retina hücrelerinin içine girerek kusurlu genin yerini aldı. Sağlıklı şekilde çalışan bu gen, gözün arkasındaki hücrelerin daha iyi işlemesine ve daha uzun süre hayatta kalmasına yardımcı olan bir süreci başlattı. Baba Brendan, tedaviden sonraki ilk ayda, Jace'in pencereden içeri giren parlak güneş ışığını görünce ilk kez gözlerini kıstığını fark etti. Anne, oğlundaki ilerlemenin \"oldukça şaşırtıcı\" olduğunu söylüyor: \"Ameliyattan önce, yüzünün yakınında bir nesne tutardık ve onu hiç takip edemezdi.\" \"Şimdi yerden bir şeyler topluyor, oyuncakları çıkarıyor, daha önce yapmayacağı şeyleri görerek yapıyor.\" Bu Jace'in iyileştiği ya da başka tedaviye ihtiyaç duymadığı anlamına gelmeyebilir. Bununla birlikte görme kazanımı dünyayı daha iyi tanımasına yardımcı oluyor. Baba Brendan \"Birazcık görme yetisine sahip olmanın dahi etkisi gerçekten büyük\" diyor. MOORFIELDS GÖZ HASTANESI Deneysel tedavinin direktörlerinden Moorfields Göz Hastanesi retina cerrahı Prof. James Bainbridge, bu yaşta kaydedilecek ilerlemelerin çocukların gelişimi ve insanlarla etkileşim kurma yetenekleri açısından büyük bir fark yaratabileceğine işaret ediyor. \"Küçük yaştaki görme bozukluğunun çocukların gelişimleri üzerinde yıkıcı etkileri olur\" diyen Bainbridge, bu gen tedavisinin hayat değiştirebilecek etkileri olduğunu söylüyor. ABD, Türkiye ve Tunus'tan gelen dört çocuğun hepsi, Leber Konjenital Amaurosis hastalığının saldırgan bir türüyle doğdu. Hastalıkları ışığı ve rengi ayırt etmeye yardımcı olan göz hücrelerin bozulmasına ve hızla ölmesine neden oldu. Londra'daki University College'dan bilim insanları, genin sağlıklı kopyalarını gözün arkasına enjekte etmeyi başaran yenilikçi bir prosedür geliştirdi. Great Ormond Street Hastanesi'nden uzmanlar, deneysel tedavide bu yenilikçi prosedürün uygulanmasına öncülük etti. Aileler, başka hiçbir seçeneğin bulunmadığı durumlar için tasarlanmış özel bir lisans altında bu deneysel tedaviye onay verdi. Gen tedavisi çocukların ilk etapta yalnızca bir gözüne uygulandı. Bu tedavinin herhangi bir olumsuz etkisi olması durumuna karşı alınan bir önlemdi. Çocuklar tedaviyi aldıklarında bir ile üç yaş aralığındaydı. Sonraki dört yıl boyunca farklı kereler, koridorlarda hareket etme ve kapıları tanımlama dahil, çeşitli şekillerde görmeleri kontrol edildi. Moorfields Hastanesi'ndeki doktorlar kendi yaptıkları testler ve ailelerin aktardıkları üzerinden ilerleme noktasında \"ikna edici kanıt\" olduğuna işaret ediyor. Dört çocuğun da, hastalığın seyri göz önüne alındığında tedaviden yarar sağladığı açıklanıyor. Yine beklendiği gibi çocukların tedavi edilmeyen gözlerinin durumu da kötüleşti. Londra'daki University College'ın Oftalmoloji Enstitüsü'nden göz cerrahı Prof. Michel Michaelides şunu ekliyor: \"Bu çocuklarda elde edilen sonuçlar son derece etkileyici ve gen terapisinin hayatları değiştirme gücünü gösteriyor.\" Ekip, sonuçların ne denli kalıcı olduğunu tespit etmek için çocukları izlemeye devam edecek. Şu ana kadar elde edilen sonuçlar, çocukluk çağındaki genetik göz rahatsızlıklarına erken müdahalenin \"büyük fayda\" sağlayabileceği ve çocukların hayatlarını değiştirecek ilerleme sağlanması noktasında umut veriyor.", "summary": "Londra'daki Moorfields Göz Hastanesi, ileri derece görme engelli dört çocuğa uygulanan deneysel gen tedavisinin olumlu sonuçlar verdiğini açıkladı. Çocuklar, görme yeteneklerinde büyük bir iyileşme göstererek resim çizmeye ve yazmaya başladı. Tedavi, nadir bir genetik hastalık nedeniyle görme kaybı yaşayan çocuklarda etkili oldu."}
{"text": "Rusya ve Ukrayna, Suudi Arabistan'da üç gün süren barış görüşmelerinin ardından ABD ile ayrı ayrı yaptıkları anlaşmalarla Karadeniz'de ateşkesi kabul etti. Beyaz Saray, Rusya ve Ukrayna'nın Karadeniz'de ticari gemilerin güvenli geçişini sağlama ve askeri saldırıları durdurma konusunda anlaştıklarını açıkladı. Washington, önemli bir ticaret yolunu yeniden açacak olan anlaşmaları duyuran açıklamalarında tüm tarafların \"kalıcı ve sürekli bir barış\" için çalışmaya devam edeceğini söyledi. Beyaz Saray ayrıca tarafların birbirlerinin enerji altyapısına saldırma konusunda daha önce mutabık kalınan yasağı uygulamak için \"tedbirler geliştirmeyi\" taahhüt ettiklerini söyledi. Rusya, deniz ateşkesinin ancak gıda ve gübre ticaretine yönelik bir dizi yaptırımın kaldırılmasından sonra yürürlüğe gireceğini açıkladı. Ukrayna Devlet Başkanı Volodimir Zelenskiy, Karadeniz'de saldırıların durdurulmasını kabulün \"doğru yönde atılmış bir adım\" olduğunu söyledi. Zelenskiy, Kiev'de gazetecilere yaptığı açıklamada \"İşe yarayıp yaramayacağını söylemek için henüz çok erken. Ancak bunlar yerinde toplantılardı, doğru kararlar, doğru adımlardı\" dedi. Zelenskiy, ülkesinin anlaşmanın kendilerine düşen kısmını yerine getireceklerini, ancak Rusya'nın uymaması halinde Moskova'ya daha fazla yaptırım uygulanması için ABD'ye baskı yapacağını belirtti. ABD'li yetkililer geçtiğimiz günlerde Suudi Arabistan'da her iki ülkenin temsilcileriyle ayrı ayrı görüştü. Washington, iki ülke yetkililerinin şartları kabul ettiğini duyurdu. Kremlin daha önce ABD ile yapılan görüşmelerin Karadeniz'de güvenli nakliye yolları oluşturulmasına odaklandığını, ayrıntıların ise gizli olduğunu söylemişti. TASS haber ajansına göre, Rusya Dışişleri Bakanı Sergey Lavrov, Rusya'nın, Ukrayna'nın güvenli bir şekilde tahıl ihraç etmesine olanak tanıyan \"Karadeniz Tahıl Girişiminin\" yeniden başlatılmasından yana olduğunu söyledi. GETTY Ukrayna Devlet Başkanı Volodimir Zelenskiy, Ukraynalı ve ABD'li yetkililerin 24 Mart Pazartesi günü Suudi Arabistan'da barış görüşmeleri için bir araya geleceğini duyurmuş, Kremlin de aynı gün ABD-Rusya görüşmelerinin yapılacağını doğrulamıştı. Beyaz Saray'dan yapılan açıklamaya göre ABD ve Ukrayna Karadeniz'de güvenli seferlerin sağlanması, askeri güç kullanımının ortadan kaldırılması ve ticari gemilerin askeri amaçla kullanılmasının önlenmesi konusunda anlaştı. ABD ve Ukrayna anlaşma uyarınca savaş esirlerinin takası, sivil tutukluların serbest bırakılması ve zorla yerinden edilmiş Ukraynalı çocukların geri dönmesinin sağlanması konusunda birbirine yardımcı olmayı taahhüt etti. Kiev ve Washington, Rusya ve Ukrayna'daki enerji tesislerine yönelik saldırıların yasaklanması için önlem alınması konusunda da anlaştı. REUTERS ABD ve Ukrayna ayrıca \"kalıcı ve uzun süreli barış\" için çalışmaya devam edeceklerini, ayrıca üçüncü ülkelerin deniz ve enerji anlaşmalarının uygulanması konusundaki desteklerini de memnuniyetle karşılayacaklarını belirtti. Beyaz Saray'dan yapılan açıklamaya göre, ABD, savaşan her iki tarafa da ölümlerin durdurulması gerektiğini ve müzakerelere aracılık etmeye devam edeceğini ifade etti. Ukrayna Savunma Bakanlığı, Washington'un açıklamasını tekrar etti. Karadeniz'in doğusunda herhangi bir Rus savaş gemisi hareketinin anlaşmanın ihlali sayılacağını ve \"Ukrayna'nın ulusal güvenliğine tehdit\" olarak görüleceğini ekledi. Bakanlık, sosyal medyadan yaptığı açıklamada \"bu durumda Ukrayna'nın kendini savunma hakkı doğacaktır\" ifadelerini kullandı. ABD ve Rusya ile de Karadeniz'de güvenli seferlerin sağlanması, güç kullanılmaması ve ticari gemilerin askeri amaçla kullanılmasının engellenmesi konusunda anlaştı. Rusya'nın tarımsal ürün ve gübre ihracatına erişimini yeniden sağlaması ve limanlara erişimini genişletmek için Rusya'ya yardımcı olunacağı ifade edildi. TASS haber ajansına göre Rusya ABD'nin Ukrayna'nın anlaşmaya saygı göstermesini \"emretmesi\" halinde anlaşmaya varmaya istekli olduğunu belirtti. Rusya, 2022 yılında ilan edilen Karadeniz Tahıl İnisiyatifinden anlaşmanın Rusya ile ilgili kısımlarının uygulanmadığını söyleyerek 2023 yazında geri çekilmişti. REUTERS Ukrayna lideri Zelenskiy, Norveç Başbakanı Jonas Gahr Støre ile Oslo'da düzenlediği ortak basın toplantısında, Rusya Devlet Başkanı Vladimir Putin'in \"sadece savaşı uzatan gereksiz taleplerde bulunmayı bırakması gerektiğini\" söyledi. Moskova'nın talepleri arasında Ukrayna'ya askeri yardımın tamamen kesilmesi de yer alıyordu. Zelenskiy, Ukrayna'nın NATO üyeliğinden vazgeçilmesinin - Putin bunu barış için önkoşul olarak görüyor - \"Rusya için büyük bir hediye\" olacağını da dile getirdi. ABD Başkanı Donald Trump ile yaptığı bir telefon görüşmesinde Ukrayna'nın nükleer santrallerinin ABD'ye devredilmesini görüştüğüne dair iddiaları da reddetti. Son görüşmeler, üç yılı aşkın süredir devam eden savaşta ABD'nin taraflar arasında bir ateşkes sağlamaya çalıştığı bir dönemde gerçekleşti. Hem Zelenskiy hem de Putin, ABD ile yaptıkları görüşmelerde prensipte ateşkese varmayı kabul ettiler, ancak tarafların getirdiği ön koşullar nedeniyle henüz bir anlaşma sağlanamadı. Rusya lideri en son enerji altyapısına yönelik hava saldırılarını durdurmayı kabul etmiş, ancak her iki taraf da saldırılarına devam etmişti. Zelenskiy, Ukrayna heyetinin Pazartesi günkü görüşmelerde ABD'ye, Rus saldırılarından korunmasını istedikleri altyapı tesislerinin bir listesini sunacağını söyledi. Beyaz Saray'ın Ukrayna'nın nükleer santrallerinin ABD mülkiyetine geçebileceği yönündeki açıklamalarına yanıt veren Zelenskiy, bu iddiaları kesin bir dille reddetti. Ancak ABD'nin santrali Rusya'dan alıp yatırım yapmasına veya modernize etmesine açık olduğunu söyledi. ABD Dışişleri Bakanı Marco Rubio ise daha önce, ABD'nin mülkiyetinin \"bu altyapıyı korumanın en iyi yolu\" olacağını belirtmişti. Zelenskiy, Ukrayna'nın özellikle 2014'ten beri Rusya'nın elinde olan Kırım konusunda herhangi bir toprak tavizi vermeye hazır olup olmadığı sorulduğunda, \"Burası Ukrayna'nın yarımadasıdır\" dedi ve Kırım'ın ülkesinin \"ayrılmaz bir parçası\" olduğunu vurguladı. Kırım, Rusya'nın ilhak iddialarına rağmen uluslararası toplum tarafından Ukrayna'nın bir parçası olarak tanınıyor. Trump, geçtiğimiz hafta Putin ile yaptığı bir telefon görüşmesinde enerji altyapısına yönelik saldırıları durdurma konusunda anlaşmaya varmıştı. Ancak sağlanan ilerleme bununla sınırlıydı. Rusya Dışişleri Bakan Yardımcısı Alexander Gruşko, bu hafta başında Moskova'nın Ukrayna'nın NATO üyelik planından çıkarılacağına dair güvenceler arayacağını söyledi. ABD Savunma Bakanı Pete Hegseth ise Ukrayna'nın NATO'ya katılma ihtimalinin \"gerçekçi olmadığını\" ifade etti. Brüksel'de AB liderlerine video konferans yoluyla hitap eden Zelenskiy, askeri yardımların devam etmesi çağrısını yineledi. Ayrıca AB'nin barış görüşmelerinde yer alması gerektiğini de vurguladı. Trump ve Zelenskiy'nin Oval Ofis'te savaş konusunda kamuoyuna açık bir tartışmaya girmesinin ardından Beyaz Saray, Ukrayna'ya askeri yardımı geçici olarak durdurmuştu. Ancak ABD ve Ukrayna arasında gerçekleşen görüşmelerin ardından bu yardım birkaç gün sonra yeniden başlatıldı.", "summary": "Rusya ve Ukrayna, Suudi Arabistan'da yapılan barış görüşmelerinin ardından Karadeniz'de ateşkesi kabul etti ve ticari gemilerin güvenli geçişi ile askeri saldırıları durdurma konusunda anlaştı. ABD, iki ülkenin kalıcı barış için çalışmaya devam edeceğini ve enerji altyapısına saldırılara yönelik yasakları uygulayacaklarını belirtti."}
{"text": "Milyarlarca insanın temel besin kaynağı pirinç hakkında yapılan yeni bir çalışma, iklim değişikliğinin bu tahıl içindeki arsenik seviyelerini artırabileceğini öne sürüyor. Bilim insanların ortaya koyduğu yeni bulgu kaygı verici. Bu araştırmanın sonuçlarına göre karbon emisyonları arttıkça ve dünya ısındıkça, pirinçteki arsenik seviyeleri de artacak. Pirinçte arsenik bulunması uzun zamandır bilinen bir sorun. Hemen hemen tüm pirinçler arsenik içeriyor. Zararlı, doğal olarak oluşan bu kimyasal, çeltik toprağında birikebiliyor ve pirinç tanelerine geçebiliyor. Ancak pirinç tanelerinde bulunan farklı miktarlar, resmi kurumların belirlediği sınırların çok altında da çıkabiliyor, kat be kat fazla da olabiliyor. Yiyecek ya da içme suyu yoluyla düşük miktarda inorganik arsenik tüketmek bile kanser ve kalp-damar hastalıkları, diyabet gibi birçok sağlık sorununa yol açabiliyor Dünya genelindeki araştırmacılar, pirinçteki arsenik seviyelerini azaltmanın yolları üzerinde çalışıyor. Öte yandan bu zararlı elementin bir kısmını yok edebilecek pişirme yöntemleri de var. Ancak inorganik arsenik birikimini inceleyen yeni bir çalışma, iklim değişikliği nedeniyle sorunun daha da büyüyebileceğini ortaya koydu. Araştırmacılar, 10 yıllık deneysel koşullarda Çin'in dört farklı bölgesinde 28 farklı pirinç türünü yetiştirdi. Atmosferdeki karbondioksit (CO2) seviyeleri ve sıcaklıklar arttıkça, pirinçteki arsenik seviyelerinin de arttığını tespit ettiler. Ardından epidemiyologlar, mevcut pirinç tüketim seviyelerinde bu arsenik artışının insanların sağlığını nasıl etkileyebileceğini modelledi. Çin'de bu artışın yaklaşık 19,3 milyon fazladan kanser vakasına yol açabileceği tahmin edildi. Çalışmaya ortak yazar olarak katılan New York'taki Columbia Üniversitesi Çevre Sağlığı Bilimleri bölümünden Doçent Lewis Ziska, \"İnorganik arsenik, sayamayacağım kadar çok çalışmada kanserojen olarak görüldü; akciğer sağlığı, kalp-damar sağlığı açısından olumsuz etkileri var. Liste uzar, gider\" diyor. Ziska \"Ve iklim değişikliğinin iki ölçütü, CO2 artışı ve sıcaklık artışı, daha fazla arsenik seviyesine yol açıyor\" diye devam ediyor. Araştırmacılar deneylerini Çin'de yapmalarına rağmen, bu etkilerin Avrupa ve ABD dahil olmak üzere dünyanın çeşitli bölgelerinde yetişen pirinçlerde de görülebileceğini söylüyor. Çünkü inorganik arsenik, dünya genelinde yetişen pirinçlerde yaygın görülüyor. Ziska, \"CO2'ye ilk bakan biz değiliz, sıcaklığa ilk bakan da biz değiliz. Ama tarlada bu ikisini bir arada inceleyen ilk biziz. Ve bu bizi şaşkına çevirdi\" diyor. Öte yandan çalışmanın, 2050 senaryosu için seçilen ölçütler de dahil olmak üzere sınırlılıkları var. Örneğin, insanların 2050 yılında da 2021'de tükettikleri kadar pirinç tüketmeye devam edeceği varsayılıyor. Ancak ülkeler zenginleştikçe pirinç tüketimi azalma eğiliminde. Bununla beraber, insanların beyaz pirinç yerine daha fazla kahverengi pirinç tüketmeye başlaması da dikkate alınmıyor. Kahverengi pirinç işlenmemiş olduğu için daha fazla inorganik arsenik içeriyor. Bu nedenle tersine bir tüketim değişimi rakamları daha da kötüleştirebilir. Queen's University Belfast'ta biyolojik bilimler fakültesinde görevli profesör ve uzun süredir pirinç ve arsenik üzerine araştırmalar yapan Andrew Meharg, söz konusu araştırmaya dahil olmasa da, bu konudaki \"en kapsamlı çalışmalardan biri\" olduğunu söylüyor. \"Bu, ulaşabileceğiniz en sağlam verilerden biri\" diye de ekliyor. İnsanlar yüzlerce yıldır arsenikin zehirli olduğunu biliyor. Tadı, kokusu ve rengi olmayan bu madde, antik Roma ve Orta Çağ Avrupa'sındaki saraylarda düşmanları ortadan kaldırmak için tercih edilen bir yöntem bile olmuştu. Ancak tek seferlik düşük dozlarda alındığında zehirlenmeye yol açmıyor. Son yıllarda bilim insanları, arsenikin çok daha düşük miktarlarının bile bir ömür boyu maruz kalındığında sağlık üzerinde etkiler yaratabileceğini keşfetti. Bu özellikle karbon atomu içermeyen arsenik türü olan inorganik arsenik için geçerli. Bu tür arsenik, vücuttaki biyomoleküllere daha kolay bağlanabiliyor ve bu da zarar verebiliyor. Kayalar ve topraklarda doğal olarak bulunmasına rağmen, inorganik arsenik madencilik, kömür yakımı ve diğer sanayi süreçlerinin bir yan ürünü olabiliyor. Bu durum, inorganik arsenikin özellikle yeraltı sularında yaygın olduğu anlamına geliyor. Güney Amerika'nın yanı sıra Güney ve Orta Asya'nın bazı bölgelerinde durum böyle. Ancak diğer bölgelerdeki insanlar da risk altında: Örneğin ABD'de, özel kuyusu olan insanların yüzde 7'sinden fazlası (2,1 milyon kişi) tehlikeli seviyelerde inorganik arsenik içeren su içiyor. Dünya genelinde yaklaşık 140 milyon insan, Dünya Sağlık Örgütü'nün önerdiği sınırların üzerinde arsenik içeren su tüketiyor. Avrupa gibi yeraltı suyunda arsenik düzeyi düşük bölgelerde bile, inorganik arsenik alımının en büyük kaynağı pirinç. Ziska'ya göre sorun, dünya pirincinin yaklaşık yüzde 75'inin sulak pirinç tarlalarında yetiştirilmesinden kaynaklanıyor. Pirinç genellikle yabani otlar tarafından boğulur. Ancak pirinç suda yetişebilirken, otlar yetişemez. \"Bu, pirince büyük bir avantaj sağlar, otları ilaçlamanıza veya elle ayıklamanıza gerek kalmaz\" diyor Ziska ve şöyle devam ediyor: \"Ama dezavantajı da var. O da şu: Çünkü alan sürekli su altında, toprakta oksijen yok.\" Bu koşullarda, topraktaki anaerobik (oksijensiz ortamda yaşayan) bakteriler, oksijen yerine, arseniki kullanarak elektron alıcısı olarak değerlendirir. Bu bakteriler, arseniki pirinç köklerinin daha kolay emebileceği hâle getiren kimyasal reaksiyonları tetikler. Ziska, \"Toprağı daha az oksijenli hale getirdiğinizde, arsenik öne çıkar\" diyor. Toprak, mikrobiyomunu arsenik seven bakterilerin daha baskın olduğu bir şekilde değiştirir. Ziska ve ekibinin araştırmalarına göre, atmosferdeki sıcaklık ve karbondioksit seviyesi arttıkça bu durum daha da kötüleşecek. Ziska, \"Topraktaki bu bakterilere daha fazla karbon gidiyor. Daha sıcak oluyor. Daha da aktifleşiyorlar\" diyor ve sözlerini şöyle sürdürüyor: \"Bu gerçekten bir sinerjik etki. Küçük bakterileri hem sıcaklıkla hem karbonla mutlu ediyorsunuz, sonra da çıldırıyorlar adeta.\" Ziska ve ekibi, bu etkinin 10 yıl süren araştırmalarında yetiştirdikleri 28 farklı pirinç türünün yaklaşık yüzde 90'ında görüldüğünü buldu. Halk sağlığı uzmanlarını endişelendiren ise inorganik arsenik hakkında araştırmalar arttıkça, insan sağlığına etkisinin daha da kötü olduğunun ortaya çıkması. Ocak 2025'te, ABD Çevre Koruma Ajansı, inorganik arsenikle ilgili \"kanser potansiyeli katsayısını\" yeni araştırmaları dikkate alarak güncelledi. Johns Hopkins Bloomberg Halk Sağlığı Okulu'nda çevre sağlığı ve mühendisliği profesörü ve aynı zamanda bu çalışmanın ortak yazarı Keeve Nachman, \"Arsenik, daha önce düşündüğümüzden çok daha güçlü bir kanserojenmiş\" diyor. Özellikle artık arsenikin sadece cilt kanseri riskini değil, akciğer ve mesane kanserlerini de artırdığına dair güçlü kanıtlar var. İnorganik arsenik kanserin dışında, kalp hastalığı ve diyabet riskini de artırıyor. Hamile kadınlar tarafından tüketildiğinde ise fetüsün veya bebeğin ölüm riski artıyor ya da gelişimsel nörobilişsel etkiler ortaya çıkabiliyor. Bireysel düzeyde riskler ise daha küçük. Örneğin, EPA'nın son değerlendirmesine göre, 60 kg ağırlığındaki bir kişinin günde 0,13 mikrogram/kg oranında inorganik arsenik tüketmesi, mesane kanseri riskini yüzde 3, diyabet riskini yüzde 1 artırıyor. Ancak özellikle çok pirinç tüketen topluluklarda bu küçük riskler birikerek büyük etkiler yaratabiliyor. Ziska ve ekibinin öngörüleri doğru çıkarsa, bu durum pirinci temel gıda olarak tüketen toplumlarda önümüzdeki on yıllarda hastalık oranlarını ciddi şekilde etkileyebilir. Peki, sera gazı emisyonlarını azaltmak ve sıcaklık artışını düşük tutmak dışında ne yapılabilir? Nachman, \"Pirinç sofralardan kalkacak diyemeyiz. Bu gerçekçi değil\" diyor. Pirinç hem önemli bir beslenme geleneği hem de yoksulluk içinde yaşayan insanlar için kritik. Bazıları günlük kalorilerinin yarısını sadece pirinçten alıyor. Ama Nachman'a göre artık bazı şeyleri farklı yapmamız gerekiyor. Araştırmacılar, farklı su yönetimi yöntemlerinin arsenik düzeyini azaltıp azaltamayacağını da deniyor. Sürekli sulamak yerine, tarlanın kısmen sulanıp sonra kurutulması ve yeniden sulanması yöntemi inorganik arsenik miktarını azaltıyor gibi görünüyor. \"Ama bu da kadmiyumu artırıyor,\" diyen Marham sözlerini sürdürüyor: \"Ve kadmiyum daha da büyük bir tehdit olarak görülüyor.\" Kadmiyum; meme, akciğer, prostat, pankreas ve böbrek kanserine, ayrıca karaciğer ve böbrek hastalıklarına yol açabiliyor. Daha az inorganik arsenik emen pirinç türleri yetiştirilmeye çalışılsa da, bu çalışmalar henüz olumlu sonuç vermedi. Bazı pirinç türlerinin arsenik emilimi daha az olduğu için, bunların yetiştirilmesi değerlendiriliyor. Bir diğer çözüm, suya arsenik gibi elektronları soğurabilen kükürt eklemek olabilir. Ayrıca bazı gübre türlerinin toprak mikrobiyomunu değiştirerek arsenik emilimini azaltabileceği düşünülüyor. Örneğin dağ kekiği ve kuş gübresi karışımı arsenik oranını azaltan bir formül olarak bulundu. Ama bu yöntemlerin hepsi için daha fazla araştırma gerekiyor. Başka bir yöntem ise yağmur suyuyla beslenen ya da toprak ve sulama suyu arsenik açısından düşük olan bölgelerde pirinç yetiştirmek olabilir. Doğu Afrika'da yağmur suyuyla sulanan pirinçlerde arsenik oranı düşük bulunurken, Endonezya pirinci de benzer şekilde düşük arsenik içeriyor. Buna karşılık ABD, Orta ve Güney Amerika, Güneydoğu Asya, Avrupa ve Avustralya'da yetiştirilen pirinçlerde arsenik oranı daha yüksek. Araştırmacılar ayrıca, gıdalardaki arsenik seviyelerinin daha iyi izlenmesi ve düzenlenmesi gerektiğini söylüyor. Marham'a göre \"politikacılar bu konuda onlarca yıldır ayak sürüyor.\" Şu anda ABD Gıda ve İlaç Dairesi (FDA), pirinçteki arsenik seviyelerini düzenlemiyor; yalnızca çocuklar için tüketilecek pirinçte 0.1 mg/kg sınırı belirlemiş durumda. Avrupa Birliği 2023 yılında inorganik arsenik için pirinçte 0.2 mg/kg sınır koydu; Çin de benzer bir sınır getirmeyi önerdi. Ancak bu öneriler, bazı toplulukların diğerlerine göre çok daha fazla pirinç tükettiğini dikkate almıyor. Ziska, \"İnorganik arsenik miktarını azaltmanın yolları var, ama bu, pirincin nasıl yetiştirildiğine dair temel bir değişim gerektiriyor\" diyor ve devam ediyor: \"Gerçekten dikkat edilmesi gerekiyor çünkü bu, dünya genelinde çok fazla insanı etkiliyor.\" Pirincinizdeki arsenik miktarını azaltmak istiyorsanız, yapabileceğiniz birkaç şey var:", "summary": "Yeni bir araştırma, iklim değişikliği nedeniyle pirinçteki arsenik seviyelerinin artabileceğini öne sürüyor. Karbon emisyonları ve sıcaklık arttıkça, pirinçteki arsenik seviyelerinin sağlık üzerinde olumsuz etkiler yaratabileceği ve özellikle kanser gibi hastalıkları tetikleyebileceği belirtildi."}
{"text": "Yemeğinizle birlikte ya da hemen sonrasında kahve içmemeniz konusunda bir uyarı duyduysanız, bunda gerçeklik payı var. Kahvede 1.000'den fazla kimyasal madde var. Kafein, polifenoller ve tanenler yiyecekten aldığımız besinlerin sindirimini bozabiliyor. İyi haberse, çoğu kişi için bunun etkilerinin oldukça az ya da bir sorun yaratmayacak kadar önemsiz olması. Vücudumuzdaki yaşamsal önemdeki faaliyetler için yiyecek ve içeceklerimizden aldığımız besinlere ihtiyacımız var. Fiziksel sağlığımızı koruyabilmek için farklı türlerde besin ögelerine gereksinim duyuyoruz. Londra'daki University College London'dan beslenme bilimi eğitimi alanında doktora araştırmacısı ve Sağlık Bilimleri Akademisi'nin baş bilim eğitmeni Alex Ruani \"Tüm sindirim bloke edilmiyor\" diyor. Etkinin, kahvenin kuvveti, tüketilen besin, yaş, metabolizma, sağlık durumu ve genetik gibi bireysel faktörlere de bağlı olduğunu vurguluyor. Bahsettiğimiz besinler arasındaysa, kalsiyum, demir ve B vitamini bulunuyor. Linus Pauling Enstitüsü'nün direktörü ve Oregon Eyalet Üniversitesi Profesörü Emily Ho \"Besin düzeyleriniz yeterliyse kaygılanacak bir şey yok. Fakat ilgili besin ögelerinin yoksunluğunu çekmenin eşiğindeyseniz, aşırı kahve tüketimi daha da azalmalarına yol açabilir\" diyor. 1980'li yıllardan beri yapılan araştırmalar, kahve ile daha düşük demir sindirimi arasında ilişki kurdu. Ho \"Yemekle birlikte kahve içerseniz, yemekteki besleyici maddeler kahvede bulunan polifenollere yapışabilir\" diyor. Mineraller kan akışına girmek için bağırsak hücrelerinden geçmek zorunda olduğu için bu yapışma süreci, vücudun demiri sindirmesini zorlaştırıyor. \"Polifenollere yapışırlarsa, sadece vücudunuzdan gelip geçiyorlar ve dışkılanıyorlar\" diye de ekliyor Ho. Bu durum demir alımı için önemli. Özellikle de bitki temelli gıdalarda bulunan ve \"non heme demir\" adı verilen demir için. Vücudun bu demiri sindirebilmesi daha zor. Kahvedeki polifenoller, özellikle de klorojenik asit bu tip demire yapışabiliyor ve kan akışına gitmesini önleyebiliyor. Sonuçta da demir bu maddelere bağlı bir şekilde sindirim sisteminden geçiyor. En nihayetinde ise bedenin kullanması yerine doğrudan dışkılanıyor. Bütün bunlar, demir eksikliği yüzünden kansızlık çekenlerin, demir açısından zengin gıdalarla birlikte kahve tüketmekten sakınması gerektiği anlamına geliyor. Alex Ruani \"En iyisi midenizde karışmaması için kahveyi demir açısından zengin gıdalar tüketmeden bir saat önce ya da birkaç saat sonra içmek\" diyor. Regl olan ve gebe kadınlar da demir seviyelerini gözetmesi gerekenler arasında. Bunun nedeniyse demire daha çok ihtiyaç duymaları ve demir eksikliğinden kaynaklanan kansızlığa yakalanmaya daha açık olmaları. Dolayısıyla kahve tüketimlerine dikkat etmek durumundalar. Kalsiyum kemik sağlığı açısından hayati önemde. Böbreklerimiz atıkları ve ekstra sıvıyı idrar yoluyla vücuttan atıyor ve sodyum, potasyum ve kalsiyum gibi kimyasalların dengeli olmasını sağlıyor. Aynı zamanda hormon da üretiyorlar. Araştırmalar kafeinin, böbreklere ve bağırsağa etkisi nedeniyle kalsiyumun vücutta tutunmasını zorlaştırdığını gösteriyor. Yine bu etkiler minimum düzeyde ama zaten düşük kalsiyum ile beslenen ya da kemik hastalıkları riskine daha açık insanlarda önemli olabiliyor. Ruani \"Osteoporosis International adlı bir dergide yayımlanan popüler bir araştırmada, kafeinin kemik metabolizmasını bozarak kemik kaybına neden olabileceği söyleniyor. Ancak kafeinin osteoporoza (kemik erimesi) gerçek etkisini belirleyebilmek için daha çok araştırma yapılması gerek\" diyor. Kalsiyum vücutta depolanabiliyor, dolayısıyla tavsiye edilen günlük bir doz yok. Fakat 19-64 yaş arasındaki yetişkinlerin günlük 700 miligram kalsiyum alması gerekiyor. Kafeinin idrar yapmak için tuvalete gitme sıklığınızı artırdığını da unutmamak gerekiyor. Ho \"Bu durum da suda çözünebilen bazı B vitaminleri ile demir ve kalsiyum gibi minerallerin kaybına neden olabilir. Çünkü idrara çıkmak vücuttaki seviyelerini düzenlemede bir rol oynuyor\" diyor. Ruani B vitamini hakkında \"Kahvenin böbreklerin işlevinde ve beslenme metabolizmasındaki etkileri nedeniyle, çok miktarda (örneğin günde dört bardak) kahve içmek idrara çıkma sıklığını artırabilir\" diyor ve ekliyor: \"Böylece de suda çözünebilen vitaminleri kaybedersiniz. Buna B vitaminleri de dahil.\" B vitaminleri suda çözünüyor, dolayısıyla vücutta depolanmıyor. Bunun yerine fazla gelen miktar idrarla atılıyor. Probiyotikler, sağlığa çeşitli faydaları olduğu belirtilen canlı bakteriler ve mayalardır. Bağırsaklarınızın doğal dengesinin korunmasına yardımcı olsalar da dile getirilen diğer faydalarını destekleyecek çok fazla kanıt yok. Dolayısıyla, probiyotik ek gıdalar veya yoğurt ve kefir gibi prebiyotik açıdan zengin besinleri tüketirken, yanında sıcak bir kahve içmemek en iyisi. Ruani \"Probiyotiklerdeki canlı bakteriler ısıya aşırı duyarlı. Yani sıcak kahve gibi yüksek ısılı içeceklerle karşılaşmaları durumunda yaşama oranları azalıyor ve daha etkisiz hale geliyorlar\" diyor. Bazen antibiyotik alımı nedeniyle ortaya çıkan ishali tedavi etmek için doktorlar probiyotik alınmasını istiyor. Bundan maksimum yararı elde edebilmek için kahve içtiyseniz probiyotik almadan önce 30 ila 60 dakika beklenmesi tavsiye ediliyor. Kahve yerine çaya geçmeyi düşünüyorsanız, kaygıların bazılarının çay için de geçerli olduğunu bilmek önemli. Ho şu uyarıyı yapıyor: \"Aslında çaydaki polifenollerin de besleyici maddelere benzer bir etkisi olabilir. Yani, besleyici maddelerin sindiriminden kaygılıysanız çay tüketiminizin zamanlamasına da dikkat etmelisiniz.\"", "summary": "Kahve, içerdiği kimyasallar nedeniyle bazı besin maddelerinin sindirimini engelleyebilir, özellikle demir, kalsiyum ve B vitaminlerinin emilimini azaltabilir. Bu nedenle, demir açısından zengin gıdalarla kahve içmekten kaçınmak, en az bir saat arayla tüketmek daha sağlıklı olabilir. Ayrıca, probiyotiklerin etkisizleşmemesi için kahve ile birlikte alınmaması önerilir."}
{"text": "Türkiye Cumhuriyet Merkez Bankası (TCMB) politika faizini yüzde 46'ya yükselttiğini açıkladı. TCMB Para Politikası Kurulu (PPK), gecelik borç verme faiz oranını da yüzde 46'dan yüzde 49 çıkardı. Politika faizi, bir hafta vadeli repo ihale faiz oranını ifade ediyor ve PPK tarafından kararlaştırılıyor. Merkez Bankası bir yılı aşkın süredir ilk kez faiz artırdı. PPK, 6 Mart'taki toplantısında faiz oranını 250 baz puan indirerek yüzde 42,5'e düşürmüştü. 20 Mart'taki olağanüstü toplantısında ise politika faizini yüzde 42,5'te, Merkez Bankası gecelik vadede borçlanma faiz oranı ise yüzde 41'de sabit tutulmuştu. Finansal piyasalarda yaşanan gelişmeleri dikkate alarak bir hafta vadeli repo ihalelerine bir süreliğine ara verildiğini açıklamıştı. Kurul aynı toplantıda gecelik borç verme faizini 2 puan artırarak yüzde 46'ya yükseltmişti. Görevinden uzaklaştırılan İstanbul Büyükşehir Belediye Başkanı Ekrem İmamoğlu'nun 19 Mart'ta gözaltına alınmasının ardından Borsa İstanbul endeksinde büyük bir kayıp yaşanmıştı. Piyasalardaki dalgalanmanın ardından bugünkü faiz kararı merakla bekleniyordu. Merkez Bankası'nın açıklamasında önümüzdeki aylara dair enflasyon beklentisi ve mevcut fiyatlama davranışlarının \"dezenflasyon süreci açısından risk unsuru olmaya devam ettiği\" vurgulandı. Banka, bazı öncü verilerin yurt içi talebin azalmasına rağmen öngörülerin üzerinde seyrettiğine işaret ettiğini açıkladı. Küresel ticarette artan korumacı eğilimin enflasyona etkisinin de yakından takip edilmesi gerektiğini belirtti. Merkez Bankası bundan sonraki süreçte alacakları kararların enflasyon odaklı olacağını söyledi ve ekledi: \"Enflasyonda belirgin ve kalıcı bir bozulma öngörülmesi durumunda para politikası duruşu sıkılaştırılacaktır.\" Bu açıklamayı yorumlayan BBVA yöneticisi Tufan Cömert \"TCMB aylar sonra ilk kez enflasyon görünümüne ilişkin endişelerini dile getiriyor\" dedi. Cömert \"TCMB bugünkü kararıyla aslında İmamoğlu'nun tutuklanmasının ardından Türkiye piyasalarında yaşanan gelişmelerin ve küresel piyasalardaki fiyatlamaların kalıcı bir hasar yarattığını ve tepki vermesi gerektiğini düşünüyor\" ifadelerini kullandı. İktisatçı ve eski Hazine Müsteşarı Mahfi Eğilmez bunun aslında bir faiz indirimi olduğunu söyledi. Eğilmez \"Gecelik borç vermeyi yüzde 46'dan yaparken şimdi haftalık borç vermeyi yüzde 46'dan yapacak (tabii fonlamayı artık normal fonlama aracı olan haftalık repo ile yapacağı varsayımıyla.) Bu durumda uygulayacağı yıllık bileşik faiz düşmüş olur\" dedi. YRCG Danışmanlık'tan Emrah Gürelli \"TCMB'nin üzerindeki yükün ne kadar ağır olduğunu ve gitgide ağırlaştığını anlamak lazım. Uzun bir süredir TCMB'nin kredibilitesi konusunda bir tereddütüm yok, etki alanı konusunda var ne yazık ki...\" ifadelerini kullandı. Prof. Baki Demirel, TCMB'nin politika faizini pratikte uyguladığı faize getirdiğini ancak faiz bu seviyedeyken de rezerv kaybetmiş olduğunu söyledi ve \"Demek ki faiz doğru seviyede değil\" dedi. Prof. Fatih Özatay ise Merkez Bankası'nın son dönemdeki rezerv satışının \"50 milyar dolara ulaştığının söylendiğini\" ancak buna rağmen kur artışının yüksek olduğunu belirterek TCMB'nin ilerde bir faiz artırımını daha gündeme alma ihtimaline dikkat çekti. AA Finans'ın beklenti anketine katılan ekonomistler Nisan ayında TCMB'nin politika faizini yüzde 42,5 seviyesinde sabit tutmasını bekliyordu. Ekonomistlerin yıl sonu politika faizi beklentilerinin medyanı ise yüzde 34,5 oldu. BloombergHT'nin haberine göre ABD'li yatırım bankası Jefferies, Nisan ayında PPK'nın politika faizinin yüzde 42,5'ten yüzde 46'ya çıkarılacağını tahmin ediyordu. Ekonomist Mahfi Eğilmez de X üzerinden yaptığı paylaşımda politika faizinin yüzde 46'ya çıkarılması gerektiğini savunmuştu. PPK'ya \"politika faizini değiştirmemiş gibi görünmek amacıyla geçtikleri gecelik borç verme uygulamasından vazgeçmelerini\" tavsiye etmişti: \"Faizi artırmamış gibi görünmek uğruna geçmişte sıkça yapıldığı gibi politika faizi bazını değiştirmek, itibar kaybı yaratmak suretiyle, enflasyonun düşeceğine olan inancın yitirilmesine yol açıyor.\"", "summary": "Türkiye Cumhuriyet Merkez Bankası (TCMB), politika faizini yüzde 46'ya yükseltirken, gecelik borç verme faizini yüzde 49'a çıkardı. Faiz artışı, piyasada yaşanan dalgalanmalara ve enflasyon beklentilerine karşı alınan bir önlem olarak değerlendirildi. Ekonomistler, bu adımın, TCMB'nin enflasyonla mücadelede daha sıkı bir duruş sergileyeceğini ve rezerv kayıplarına karşı bir tepki olduğunu belirtti."}
{"text": "Almanya'da Hristiyan Demokratlar'ın lideri Friedrich Merz ile Sosyal Demokratlar'ın koalisyon görüşmelerinde anlaşma sağlamasıyla ülkede yeni dönem başlıyor. Merz anlaşma sonrası ilk açıklamasında Beyaz Saray'a mesaj gönderdi. 69 yaşındaki siyasetçi, İngilizce olarak, \"Donald Trump'a verilecek başlıca mesaj, Almanya'nın yeniden iş başı yaptığıdır\" dedi. Merz, koalisyonun sağlanmasıyla hem kendi vatandaşlarına hem de diğer Avrupa ülkelerine \"güçlü ve net bir sinyal\" verdiklerini söyledi. Başbakanlığı Olaf Scholz'dan devralacak olan Merz, \"Almanya aksiyon alabilen güçlü bir hükümete kavuşuyor\" dedi. Şubat ayında yapılan seçimlerden Hristiyan Demokratlar birinci parti çıktı. Merz ve koalisyon ortakları, seçimin tamamlanmasından bu yana siyasi belirsizliği sonlandırma baskısı altındaydı. Merz, Çarşamba günü yaptığı açıklamada göç, ekonomi ve savunmaya odaklanarak ülkesini istikrara kavuşturma sözü verdi. \"Avrupa Almanya'ya güvenebilir\" diyen Merz, ülkeyi tekrar ön plana çıkarma vaadinde bulundu. Friedrich Merz, başbakanlığı resmen devralmak için 5 Mayıs haftası meclisteki oylamayı bekleyecek. Koalisyon hükümetinin, katı borçlanma kurallarında reform yaparak, orduya ve altyapı yatırımlarına öncelik vermesi bekleniyor. Sözleşmenin önemli bir kısmı, savunma harcamalarıyla, ordunun gücünün artırılmasını içeriyor. Ordunun komuta kademesi, mühimmat, asker sayısı ve kışlalar dahil genel anlamda büyük eksikler olduğunu açıklıyordu. Yeni hükümetin planları arasında zorunlu askerlik bulunmuyor. Merz, \"İsveç modeli\" gönüllü askerlik uygulamasını adapte etmeyi planladıklarını söyledi ve \"Yeterli gönüllüyle Bundeswehr'in [Almanya Silahlı Kuvvetleri] genişletmeyi başarabileceğimizi umuyoruz\" dedi. Merz ayrıca Ukrayna'ya \"kapsamlı destek\" sözü de verdi. Hükümet sözleşmesinde göç de en önemli başlıklar arasındaydı. Partiler, \"düzensiz göçü kontrol altına almak ve büyük ölçüde sonlandırmak\" başlığını da hükümet sözleşmesine ekledi. Göç karşıtı politikalarla büyük bir seçmen kitlesini arkasına alan aşırı sağdaki Almanya İçin Alternatif (AfD), Merz hükümetinin bu başlıktaki vaatlerinin yeterli olmadığını savundu. Hükümeti neredeyse tamamen yeni isimlerden oluşacak olsa da savunma bakanının aynı kalması bekleniyor. Scholz hükümetinin savunma bakanı Boris Pistorius'un görevde kalması bekleniyor. Almanya'da merkez sağ ve sol 2. Dünya Savaşı sonrası beşinci kez bir koalisyon için anlaştı. Yeni hükümetin, küresel ticaret savaşı kaygıları arasında göreve başlayacak. Merz, yaptığı ilk konuşmada bu başlığa da değindi ve Trump yönetiminin kararlarının \"ekonomik belirsizliği artırdığı\" mesajını verdi. Trump'ın gümrük vergilerini erteleme kararı sonrası yaptığı açıklamadaysa, bunun, Avrupa'nın ortak hareket etmesinin başarısı olduğunu savundu. Almanya'da yeni koalisyonun duyurulduğu gün yapılan kamuoyu araştırmasında, aşırı sağdaki Almanya İçin Alternatif (AfD), Hristiyan Demokratlar'ın bir puan önünde çıktı.", "summary": "Almanya'da Hristiyan Demokratlar'ın lideri Friedrich Merz, Sosyal Demokratlar ile koalisyon anlaşmasını sağladı ve başbakanlık görevini devralmaya hazırlanıyor. Merz, Almanya'nın güçlü bir hükümete sahip olduğunu vurguladı ve göç, ekonomi, savunma gibi önemli başlıklarda reformlar yapmayı vaat etti. Yeni hükümetin öncelikleri arasında savunma harcamalarının artırılması, ordunun güçlendirilmesi ve göçün kontrol altına alınması bulunuyor."}
{"text": "Sirke, bir temizlik ürünü olarak insanlar ve gezegen için çok çeşitli faydalara sahip. Ancak kullanırken bazı incelikleri bilmek gerek. Birkaç ay önce Berlin'deki yeni dairemde kirli tuvaleti temizlemek için iki yemek kaşığı sirke konsantresini tuvalete döküp yarım saat bekledikten sonra fırçaladım. Ve tortulaşmış kirecin bir anda tertemiz olduğunu gördüm. O zamandan beri, her şeyi kireçten arındırmak için sirke kullandım. Lavaboyu parlatmak için normal mutfak sprey temizleyicimden bile daha etkili olduğunu gördüm. Kireçle kaplı cam kettle'ımdaki kireci de özel tabletler yerine, iki yemek kaşığı konsantre sirke ile kaynatarak temizledim. Peki sirkenin başka avantajları var mıydı? Bakterileri ve diğer mikropları da öldürüyor muydu? Ve daha da önemlisi, bu basit, doğal ürün çevre ve sağlık için normal temizlik ürünlerinden daha mı iyiydi? İnternet, sirkeyi her işe yarayan bir şey ve \"toksik\" temizlik ürünlerine göre daha güvenli, \"daha yeşil\" bir alternatif olarak tanıtan influencerlar ve videolarla dolu. Bu iddialar yüzeysel olarak mantıklı gelebilir, zira sirke sadece fermente edilmiş alkoldür ve uzun zamandır gıda koruyucu olarak, salata soslarında ve ev temizliğinde kullanılıyor. Ama ben kanıt görmek istedim. Üç uzmanla görüştükten sonra, hakkındaki iddiaların bazılarının doğru olduğunu öğrendim. Ancak sirkenin faydalarının büyük ölçüde nasıl kullanıldığına ve kir türüne bağlı olduğu da ortaya çıktı. Pennsylvania'daki Pittsburgh Üniversitesi'nde kimya mühendisi ve emekli profesör Eric Beckman, sirkenin ana bileşeni olan asetik asidin temizlikte en iyi kullanımının kireç çözücü olduğunu söylüyor. Kireç ve pas, sirke gibi asidik sıvılarda daha kolay çözülen iyonlardan oluşurmuş. Almanya'daki Rhine-Waal Uygulamalı Bilimler Üniversitesi'nden mikrobiyolog Dirk Bockmühl ise sitrik asit içeren limon suyunun daha etkili bir kireç çözücü olduğunu düşünüyor. Ayrıca sirke her şeyde işe yaramıyor. Beckman, sabunun bulaşıklardaki yağ tabakasına, karbonatın ise pişirme sırasında yüzeylere yapışan işlenmiş yağlara karşı etkili olduğunu söylüyor. Ancak Beckman, sirkeyi karbonatla karıştırmak gibi popüler uygulamaya karşı çıkıyor. Karışımın kimyasal olarak işe yaramadığını söylüyor. Çünkü sirkenin asidi ve karbonatın bazı, birbirini etkisiz hale getiriyor. Beckman, \"İkisini de kullanıyorum ama birlikte değil. Öyle hiçbir işe yaramazlar\" diyor. Bockmühl, sirkenin güçlü bir antimikrobiyal olarak lanse edilmesine rağmen gerçeğin daha nüanslı olduğunu söylüyor. 2020'deki bir araştırmada sirkeyi hastalık yapıcı çeşitli bakteri, virüs ve mantarlara karşı teste tabi tuttuklarında, antimikrobiyal etkilerinin yalnızca %5'lik bir asetik asit konsantrasyonunda (saf sirkedeki konsantrasyonu) devreye girdiğini buldu. Koli basili dahil beş yaygın bakteriyi öldürmede ise yalnızca yüzde 10'luk damıtılmış konsantrasyonlar etkiliydi. Ancak bu konsantrasyonlar bile, belirli antibiyotiklere dirençli, özellikle inatçı bir Staphylococcus aureus türü olan MRSA bakterisine karşı işe yaramadı; sayısız bakteri ise henüz test edilmedi. Beckman, sabunların bakterilere karşı daha etkili olduğunu, standart dezenfektanların ise virüslere ve küflere karşı daha iyi çalıştığını söylüyor. Beckman, çamaşır suyu gibi sert malzemelerin kesinlikle her şeyi öldüreceğini söylüyor; ancak çamaşır suyu yanlış kullanıldığında güvenli olmayabilir. Bockmühl, sirkenin öldürdüğü mikroplar için bile nispeten yüksek bir konsantrasyona ihtiyaç olduğunu vurguluyor. \"Temizlik solüsyonunuza sadece bir çay kaşığı sirke koyarsanız\" konsantrasyonun yeterli olmayacağını söylüyor. Ancak, asetik asit dozu ne kadar yüksek olursa, ciltte o kadar tahriş edici olabileceğini ekliyor. Gözünüze kaçarsa zararlıdır. Yüzeyler de zarar görebilir: İtalyan kimyager Dario Bressanini'ye göre sirke, bakır, bronz ve pirinç gibi doğal taşları ve metalleri aşındırır. Ve bulaşık makinelerinde veya çamaşır makinelerinde, bunları kapatmak için kullanılan kauçuk contalara zarar verebilirken, kahve makinelerine de zarar verebilir ve fayans ve tezgahlardaki kaplamayı sıyırabilir. Ancak Bockmühl, sirkeyi cam ve seramik yüzeylerde ve paslanmaz çelik lavabolarda kullanmanın sorun olmadığını söylüyor. Bockmühl'ün ev yapımı temizlik ürünleri kullanırken gördüğü sorun, bunların talimatlar veya güvenlik önerileriyle gelmemesidir. Mikrobiyolog Dirk Bockmühl, \"Ne yaptığınızı biliyorsanız güvenli olabilirler, ama internette gerçekten çok aptalca ve saçma öneriler var\" diyor. Sirkenin sağlık risklerinin geleneksel temizleyicilerle nasıl karşılaştırıldığı hakkında daha fazla bilgi edinmek için, İngiltere'deki York Üniversitesi'nde iç mekan hava kimyası profesörü olan Nicola Carslaw'ı aradım. Temizlik maddelerinin evlerimizdeki ve binalarımızdaki havayı nasıl bozduğuna dair endişeleri var. Profesyonel temizlik çalışanlarının diğer meslek gruplarına göre daha yüksek astım oranlarına sahip olduğu biliniyor, ancak bunu tek bir ürüne veya bileşene bağlamak zor. Son bir çalışmada, Carslaw ve meslektaşları bulaşık makinesi sıvısı, bulaşık deterjanı ve sprey ürünleri de dahil olmak üzere 23 farklı temizlik ürününü test etti ve bunların çoğunun atmosfere uçucu kimyasal bileşikler (VOC) saldığını buldu. Bu bileşiklerden bazıları, genellikle lavanta veya çam yağı gibi hoş kokular vermek için ekleniyor ama bu onları atmosfere ulaştıklarında oldukça reaktif hale de getiriyor. Örneğin çoğu bitki ve çiçekteki esans yağlarının başlıca bileşkeleri olan terpenler, havadaki ozonla kolayca reaksiyona girerek minik parçacıklar oluşturur. Genel olarak, bu boyuttaki parçacıkları solumak akciğer ve kalp hastalıklarıyla ilişkilendirilmiştir. Carslaw, \"Burnunuz büyük parçacıklar için gerçekten iyi bir filtredir, ancak daha küçük olanlar akciğerlerinize ve kan dolaşımınıza kadar ulaşabilir\" diyor. Araştırmasında, \"doğal\" veya \"yeşil\" olarak pazarlanan temizlik ürünlerinin bu açıdan daha sağlıklı görünmediğini buldu. Carslaw, \"Doğal/yeşil olanlar, standart temizleyiciler kadar olmasa da daha fazla VOC içeriyor ve birçok durumda daha reaktifler\" diyor. Ancak sirke, aksine, sadece su ve asetik asitten oluşur. Bu nedenle \"aynı şekilde kimyasal olarak reaktif değil\" diyor. Carslaw, sirkenin bir diğer avantajının da genellikle sprey olarak kullanılmak yerine yüzeyleri silmek için bir beze uygulanması olduğunu ekliyor. Araştırmalar, sprey formunda uygulanan temizlik ürünlerinin solunum sistemi üzerinde daha zararlı etkilere sahip olduğunu gösteriyor. \"Bir şeyi püskürttüğünüzde, kimyasalı çok daha kolay solunabilen bir forma dönüştürüyorsunuz\" diyor Carslaw. Bununla birlikte, cilt teması riski olduğunda her zaman eldiven giymeyi, iyi havalandırmayı ve hangi ürün kullanılırsa kullanılsın aşırı temizlikten kaçınmayı öneriyor. Geriye tek bir soru kaldı: sirke kullanmak geleneksel temizleyicilerden daha çevre dostu mu? Beckman, bunun cevaplanması zor bir soru olduğunu söylüyor. İdeal olarak, temizlik ürünleri için beşikten mezara etkileri izleyen, her bir bileşeni kaynağına, nasıl üretildiğine, taşındığına, paketlendiğine ve sonunda nasıl atıldığına kadar izleyen yaşam döngüsü analizleri olmalı. Ancak çok az şirket bunu kapsamlı bir şekilde yapıyor, ürünlerini \"yeşil\" olarak markalasalar bile. \"Ama sirkenin gücü basitliğinde\" diyor Beckman. Geleneksel temizleyiciler bir düzineden fazla farklı bileşenden oluşabilir, bunların çoğu enerji tüketen süreçlerde endüstriyel olarak üretilir. Asetik asit, şekerin doğal fermantasyonundan gelen alkolün doğal, maya kaynaklı fermantasyonu yoluyla ortaya çıkar. Sirke yapımının en büyük çevresel etkisi, şekerin nereden geldiğidir - üzüm, elma, tahıl, patates veya pirinç olsun - bunlar büyük ölçüde yenilenebilir kaynaklardır. Bockmühl, bunun yalnızca doğal olarak fermente edilmiş sirkeler için geçerli olduğu konusunda uyarıyor, bunlar genellikle gıda ürünleri olarak satılır; ayrıca fosil yakıtlardan türetilen sentetik sirkeler de var ve bunlar petrol ve gaz çıkarma işleminin tüm çevreye zararlı etkileriyle birlikte gelirler. Sirkenin ömrünün en sonunda bile çok az etkisi vardır. Sabunlardaki birçok bileşen sert moleküllerdir ve kolayca biyolojik olarak parçalanmazlar, bazen çevreye girdikten sonra organizmaları öldürmeye devam ederler. \"Sirke, basit ve parçalanabilir olduğu için her sürdürülebilirlik ölçeğinde kabul görür\" diyor Beckman. Tüm bunları öğrendikten sonra, sirke kullanma konusunda insan kendisini daha iyi hissediyor. Muhtemelen yüzeylerdeki mikropları temizlemek için sirke kullanmayacağım, ama kireç tortusunu ve pası gidermek için bire bir. Sağlığım için muhtemelen daha iyi olan sürdürülebilir bir ürün kullandığımı bilmek de kokuya katlanmaya değer sanırım.", "summary": "Sirke, özellikle kireç ve pas gibi sorunlarda etkili bir temizlik maddesi olarak kullanılabilir. Ancak, bakterileri öldürme konusunda etkisi sınırlıdır; %5'lik asetik asit konsantrasyonuyla bazı bakterilere karşı faydalı olsa da, daha dirençli türlerde etkili değildir. Ayrıca, sirkenin aşırı kullanımı bazı yüzeylere zarar verebilir ve bazı temizlik ürünlerine kıyasla çevresel etkisi daha düşük olsa da, tam bir yaşam döngüsü analizi gereklidir. Sirke, genellikle daha az kimyasal bileşen içerdiği için çevre dostu olabilir, fakat sentetik sirkeler çevreye zarar verebilir."}
{"text": "Suriye geçiş yönetimi Devlet Başkanı Ahmed eş-Şera, Beşar Esad'ın devrilmesinden bu yana görevde olan geçici yetkililerin yerine, yeni bir geçiş hükümeti kurulduğunu duyurdu. Eş-Şera, yakın müttefiklerinin hakim olduğu ve bir kadın bakanın da yer aldığı 23 kişiden oluşan yeni kabineyi 29 Mart Cumartesi günü açıkladı. Türkiye Dışişleri Bakanlığı,\"Suriye'de geçiş hükümetinin kurulmuş olmasını memnuniyetle karşılıyoruz\" dedi. Eş-Şera, Pazartesi günü yaptığı açıklamada, yeni geçiş hükümetinin savaştan zarar gören ülkeyi yeniden inşa ederken uzlaşmayı hedefleyeceğini ancak herkesi memnun edemeyebileceğini söyledi. Suriye televizyonunda yayınlanan konuşmasında Eş-Şera \"Atacağımız her adımda uzlaşmaya varamayacağız, bu normaldir, ama mümkün olduğunca uzlaşmaya varmalıyız\" dedi. Fransız AFP ajansına göre, Suriye'nin kuzeydoğusunda Kürtlerin öncülüğündeki özerk yönetim, \"ülkenin çeşitliliğini yansıtmadığını\" söyleyerek hükümetin meşruiyetini reddetti. Eş-Şera, bakanların \"belirli ideolojik ya da siyasi yönelimler olmaksızın\" yetkinlik ve uzmanlıklarına göre seçildiğini söyledi. Eş-Şera'nın yakın çalışma arkadaşları Dışişleri Bakanı Esad Hasan Şaybani ve Savunma Bakanı Murhaf Ebu Kasra kabinedeki görevlerini korudu. Genel İstihbarat Başkanı Enes Hattab da İçişleri Bakanı olarak atandı. Ülkedeki Hıristiyan azınlığın bir üyesi ve uzun süredir Esad muhalifi olan Hind Kabawat, eş-Şera tarafından atanan ilk kadın olarak Sosyal İşler ve Çalışma Bakanı oldu. İsyancıların kontrolündeki bölgelerde kurtarma ekipleri olarak bilinen Beyaz Baretliler'in lideri Raed el-Salih ise acil durumlar ve afetler bakanı olarak atandı. Kapsayıcı bir geçiş hükümeti için uluslararası aktörlerden çağrılar yapılmıştı. Yeni hükümetin Suriye'deki azınlık gruplarından dört bakanı var: bir Hristiyan, bir Dürzi, bir Kürt ve bir Alevi. Ancak bunlara kilit rol verilmedi. Eş-Şera, yeni hükümetin \"Suriye toplumunun çeşitliliğini\" göz önünde bulundurduğunu, dini ya da etnik azınlıklar için kota sistemini reddettiğini ve bunun yerine \"katılımcılığı\" tercih ettiğini söyledi. Geçiş hükümetinin Mart ayı başında açıklanması planlanıyordu. Son dönemde ülkenin batı kıyısında Alevi nüfusun yoğun olduğu kentlerdeki baskın ve çatışmalarda yüzlerce kişi hayatını kaybetti. Suriye'nin geçici yönetimi, Lazkiye, Tartus ve Hama'da çatışmaların sonlandığını duyurmasına karşın bölgeden kaçışın sürdüğüne ilişkin görüntüler gelmeye devam etti. Binlerce sivil Lübnan'a geçerken, çok sayıda sivilin de başka bölgelere sığındığı aktarıldı. Birleşmiş Milletler bazı bölgelerde \"yargısız infaz\" yapıldığına dair tespitlerde bulunmuştu. Suriye geçiş yönetimi, azınlıkları koruma sözü vermişti. Suriye'de kapsayıcı bir geçiş dönemi için uluslararası çağrılar yapılıyordu. REUTERS Heyet Tahrir eş-Şam (HTŞ) isimli İslamcı militan grubun başını çektiği güçler 8 Aralık'ta Esad yönetimini devirmiş, yaklaşık 14 yıl süren iç savaşın ardından ülkenin yeni liderleri kurumları yeniden inşa etmeye girişmişti. Aralık ayında Muhammed El Beşir başkanlığındaki geçici hükümet, 1 Mart'ta açıklanması planlanan yeni kabine kurulana kadar ülkeyi yönetmekle görevlendirildi. Ocak ayı sonunda, Esad'ın devrilmesine öncülük eden Heyet Tahrir el-Şam'ın (HTŞ) lideri Ahmed eş-Şera geçici devlet başkanı olarak atandı. Eş-Şera Mart ayında, ülkenin beş yıl olarak belirlenen geçiş dönemini düzenleyen geçici anayasayı imzalayarak yürürlüğe soktu. Bazı uzmanlar ve hak örgütleri bu anayasanın gücü eş-Şera'nın elinde topladığı ve azınlıklar için yeterli korumayı içermediği konusunda uyarıda bulundu. Dışişleri Bakanlığı açıklamasında şu ifadelere yer verildi: \"Ulusal Diyalog Konferansı'nın düzenlenmesi ve Anayasa Bildirgesi'nin açıklanmasının ardından atılan bu adım, Suriye yönetiminin siyasi geçiş sürecini Suriyelilerin öncülüğü ve sahipliğinde, kapsayıcı bir anlayışla ilerletme iradesini ortaya koymaktadır. \"Türkiye, Suriye'de güvenlik ve istikrarın tesisinin temel taşlarından olan kapsamlı ve kapsayıcı siyasi süreci desteklemeye devam edecektir. \"Bu kritik dönemde uluslararası toplumun da çabalarını Suriye'nin istikrara kavuşmasına yoğunlaştırması, bu bağlamda öncelikle yaptırımların ön koşulsuz şekilde kaldırılması ve Suriye'de yeniden inşa faaliyetlerine başlanması önem taşımaktadır.\"", "summary": "Suriye'de geçiş hükümeti kuruldu. Başkan Ahmed eş-Şera, yeni hükümetin savaştan zarar gören ülkeyi yeniden inşa etmeyi hedefleyeceğini, ancak her konuda uzlaşmanın mümkün olmayacağını belirtti. Hükümette azınlık gruplarından dört bakan bulunuyor. Türkiye, Suriye'deki bu siyasi süreci destekleyeceğini ifade etti."}
{"text": "Antarktika'nın ücra köşelerinde yer alan, penguenler ve fokların yaşadığı iki küçük ada, Trump yönetiminin yeni gümrük tarifelerinin hedef aldığı şaşırtıcı yerler arasında. CNN yayınında insan yaşamayan adaya neden gümrük vergisi getirildiği sorusu yöneltilen ABD Tarım Bakanı Brooke Rollins, bu soruyu \"yönetimde \"çok zeki insanlar\" olduğunu söylerek geçiştirdi. Avustralya'nın 4 bin km güneybatısında yer alan Heard ve McDonald Adaları sadece Perth'ten yedi günlük bir tekne yolculuğuyla ulaşılabilen bir bölge ve neredeyse on yıldır insanlar tarafından ziyaret edilmedi. Trump, Çarşamba günü kapsamlı bir ithalat vergisi planını açıkladı. Bu vergilerin ABD ürünlerine uygulandığını söylediği haksız ticaret engellerine misilleme olduğunu kaydetti. Yeni vergilerle sadece bu adalar değil, birkaç başka Avustralya toprağı ile birlikte Norveç'e ait Svalbard Takımadaları, Falkland Adaları ve Britanya Hint Okyanusu Toprakları da hedef alındı. Avustralya Başbakanı Anthony Albanese, Perşembe günü yaptığı açıklamada, \"Bu durum, dünyada hiçbir yerin güvende olmadığını açıkça gösteriyor\" dedi. Tüm Avustralya gibi, Heard ve McDonald Adaları, Cocos (Keeling) Adaları ve Christmas Adası da artık yüzde 10'luk bir gümrük tarifesine tabi. Yaklaşık 2 bin 200 kişinin yaşadığı Norfolk Adası'na ise yüzde 29'luk daha yüksek bir tarife uygulandı. RICHARD ARCULUS Heard Adası buzlarla kaplı, ıssız bir yer. Avustralya'nın en büyük ve tek aktif yanardağı olan Big Ben burada yer alıyor ve adanın büyük bölümü buzullarla kaplı. Bilindiği kadarıyla, bu adaya en son 2016 yılında, Avustralya hükümetinden izin alan bir grup amatör radyo meraklısı ayak bastı. Tazmanya Üniversitesi'nden Mike Coffin, bilimsel araştırmalar için bu adaların çevresindeki sulara yedi kez gitmiş. ABD'ye bu adalardan ciddi bir ihracat yapıldığına dair şüpheli olduğunu söylüyor. BBC'ye konuşan Coffin, \"Orada hiçbir şey yok\" diyor. Bildiği kadarıyla, yalnızca iki Avustralya şirketi Patagonya dişbalığı ve buz balığı (champsocephalus gunneri) yakalayıp ihraç ediyor. Ancak bu adalarda bolca bulunan şey, eşsiz ve büyüleyici doğa. UNESCO tarafından Dünya Mirası ilan edilen adalar, dışarıdan gelen bitkiler, hayvanlar veya insan etkisi olmadan gelişmiş nadir bir ekosistem örneği olarak kabul ediliyor. Adaların deniz altı coğrafyasını inceleyen bir uzman olan Prof. Coffin, \"Penguenler, deniz fillerinin yanı sıra birçok deniz kuşu türü tarafından yoğun şekilde kolonize edilmiş\" diyor. Uzak mesafeden gözlemlediği bir sahili hatırlıyor: \"Sahil sandığım şey aslında muhtemelen yüz binlerce penguenden oluşuyordu.\" \"Her gemi oraya gittiğinde ve gözlem yaptığında, Big Ben'in yamaçlarından lavların aktığını görüyor\" diyor ve lavların buzların üzerinden süzülüp buhar çıkardığını anlatıyor. ABD ile Heard ve McDonald Adaları arasındaki ticaret ilişkisini net olarak ortaya koymak zor. Dünya Bankası'nın ihracat verilerine göre, bu adalar son yıllarda ABD'ye az miktarda ürün ihraç etti. Ancak ABD 2022'de, bu bölgeden 1,4 milyon ABD doları değerinde ithalat yaptı ve neredeyse tamamı tanımlanmamış \"makine ve elektrikli\" ürünlerdi. BBC, ABD Ticaret Bakanlığı'na bağlı Uluslararası Ticaret İdaresi ve Avustralya Dışişleri ve Ticaret Bakanlığı'na yorum almak için ulaştı. Diğer birçok ülke gibi, bu gümrük vergileri Avustralya'nın liderlerini de hayal kırıklığına uğrattı. Albanese, bu kararları \"tamamen yersiz\" ve \"dostça olmayan bir hareket\" olarak nitelendirdi.", "summary": "Trump yönetiminin yeni gümrük tarifeleri, neredeyse insan yaşamayan Heard ve McDonald Adaları gibi uzak bölgeleri de kapsadı. Avustralya Başbakanı Albanese, bu durumun dünya çapında hiçbir yerin güvende olmadığını gösterdiğini söyledi. Tarife uygulanan yerler arasında bu adalar, Falkland Adaları ve Svalbard Takımadaları da bulunuyor. Ancak bu adalar, büyük ölçüde eşsiz doğa ve nadir ekosistemlere sahip olup, ABD ile ticaret ilişkileri oldukça sınırlıdır."}
{"text": "İsrail'in Gazze'deki saldırıları devam ederken ülke içinde savaşa muhalefet büyüyor. Geçen haftalarda, ordunun tüm birimlerinden binlerce İsrailli yedek asker, Başbakan Benjamin Netanyahu hükümetinden çatışmaları durdurmasını ve bunun yerine Hamas'ın elinde kalan 59 rehineyi geri getirmek için bir anlaşmaya varmaya odaklanmasını talep eden mektuplar imzaladı. 18 ay önce çok az İsrailli savaşın amaçlarından şüphe duyuyordu: Hamas'ı yenmek ve rehineleri geri getirmek. Birçokları için Ocak ayındaki ateşkes ve ardından 30'dan fazla rehinenin geri dönmesi savaşın yakında sona ereceğine dair umutları artırdı. Fakat İsrail'in Mart ortasında ateşkesi bozup, savaşa geri dönmesiyle bu umutlar suya düştü. İstihbarat teşkilatı Mossad'ın eski başkanlarından Danny Yatom \"İsrail'in çok kötü bir yere gittiği sonucuna vardık\" diyor: \"Netanyahu'nun asıl ilgilendiği şeyin kendi çıkarları olduğunu anlıyoruz. \"Ve öncelikler listesinde rehineler değil, kendi çıkarları ve hükümetin istikrarlı olması ilk sırada yer alıyor.\" Son mektupları imzalayanların çoğu, Yatom gibi uzun zamandır başbakana karşı çıkanlar. Bazıları 7 Ekim 2023'te savaşın patlak vermesinden önceki hükümet karşıtı protestolara katılmıştı. Ancak Yatom, sesini yükseltmeye karar vermesinin nedeninin bu olmadığını söylüyor. \"İmzamı attım ve gösterilere herhangi bir siyasi sebepten dolayı değil, ulusal bir sebepten dolayı katılıyorum\" diyor. \"Ülkemin yönünü kaybedeceğinden büyük endişe duyuyorum.\" Nisan ayı başında yayınlanan ilk açık mektup, 1.000 yedek hava kuvvetleri askerleri ve emeklileri tarafından imzalanmıştı. \"Savaşın devam etmesi, ilan edilen hedeflerin hiçbirine katkıda bulunmayacak ve rehinelerin ölümüne yol açacaktır\" diye yazmışlardı. İmzacılar, Gazze'de hala hayatta olduğu düşünülen 24 rehine için zaman dolmadan önce İsraillileri kendilerine destek olmaya çağırmıştı: \"Geçen her gün hayatlarını daha da riske atıyor. Tereddüt edilen her an, büyük bir utanç.\" O tarihten bu yana, seçkin savaş ve istihbarat birlikleri de dahil olmak üzere ordunun hemen her biriminden ve bir dizi madalyalı komutandan benzer mektuplar geldi. Bu mektuplarda 12 binden fazla imza yer aldı. 7 Ekim'den sonra yüz binlerce İsrailli yedek asker, hizmet etmeye hevesli bir şekilde ordudan gelen çağrıya cevap vermişti. Ancak şimdi, giderek daha fazlası reddediyor ve yedek katılımın yüzde 50-60'a kadar düştüğünü söyleyen haberler var. Büyük ölçüde yedek askerlere bağımlı olan bir ordu için bu İsrail'in 1982'deki ilk Lübnan savaşından bu yana görülmemiş ölçekte bir kriz. Kudüs'te bir parkta, kimliğinin açıklanmasını istemeyen bir piyade yedek subayı \"Yoav\" (gerçek adı değil) ile buluşuyorum. Yoav geçen yaz Gazze'de görev yaptı ama bunu bir daha yapmayacağını söylüyor. \"Kardeşlerime yardım etmek için gitmem gerektiğini hissettim\" diyor bana: \"İyi bir şey yaptığıma inanıyordum. Karmaşık ama iyi. Ama artık bunu aynı şekilde göremiyorum.\" Yoav, rehineler Gazze'deki tünellerde ölüm riskiyle karşı karşıyayken hükümetin Hamas'la savaşmaya devam etme kararlılığının yersiz olduğunu söylüyor: \"Biz çok güçlüyüz ve Hamas'ı yenebiliriz ama mesele Hamas'ı yenmek değil. \"Bu, ülkemizi kaybetme meselesi.\" Yoav Gazze'de geçirdiği süre boyunca \"bir insanın olabileceği en iyi ahlaklı asker\" olmaya çalıştığını da savunuyor. Fakat hükümet karşıtlarına göre savaş uzadıkça, İsrail'in ordusunun dünyanın en ahlaklı ordusu olduğunu iddia etmesi de zorlaşıyor. Emekli General Amiram Levin, merkezin soldaki Haaretz gazetesindeki son köşe yazısında, askerlerin -üst düzey komutanlardan başlayarak- emirlere itaatsizlik konusunda düşünmelerinin zamanının geldiğini söylüyor: \"Savaş suçlarına sürüklenme ve İsrail Savunma Kuvvetlerine ve toplumsal ahlakımıza ölümcül bir darbe vurma riski, bir şey yapmadan seyirci kalmayı imkansız hale getiriyor\". Uluslararası Ceza Mahkemesi ve Uluslararası Adalet Divanı nezdinde dava açanlar da dahil olmak üzere, İsrail'e karşı çıkanların bir kısmı bu sınırların çoktan aşıldığını savunuyor. Netanyahu ise protestoculara ateş püskürürken, dile getirdikleri endişeleri \"bir avuç aşırı unsur - gürültücü, anarşist ve çoğu yıllardır askerlik yapmamış, yaşamdan kopmuş emekliler\" tarafından yayılan \"propaganda yalanları\" olarak nitelendiriyor. Ancak anketler, protesto mektuplarının kamuoyunda giderek büyüyen bir inancı yansıttığını gösteriyor: Kalan rehinelerin serbest bırakılması her şeyden önce gelmeli. Bir yılı aşkın süredir savaş karşıtı gösterilerin düzenlendiği Tel Aviv'de rehinelerin resimleri havada kaldırılırken, diğer protestocular savaş sırasında öldürülen Filistinli çocukların resimlerini kucaklayarak yolda oturuyor. 20 Nisan'da polis protestoculara \"soykırım\" veya \"etnik temizlik\" kelimelerini içeren posterlerin yanı sıra \"Gazze'den çocuk veya bebek resimlerine\" de izin verilmeyeceğini söyledi. Eylemcilerin öfkelerini dile getirmesinin ardından polis hızla geri adım attı. Başbakan Netanyahu, Hamas'ı yenme konusundaki kararlılığından söz etmeye devam ediyor. Netanyahu, askeri baskının rehineleri eve getirmenin tek yolu olduğu konusundaki ısrarını sürdürüyor. Bu haber, BBC gazetecileri tarafından hazırlandı ve kontrol edildi. Bir pilot proje kapsamında çevirisi için yapay zekadan da faydalanıldı.", "summary": "İsrail içindeki savaşa karşı çıkan muhalefet, artan protestolarla birlikte büyüyor. Binlerce yedek asker, Netanyahu'nun çatışmaları sonlandırmasını ve rehine müzakerelerine odaklanmasını talep eden mektuplar imzaladı. Savaşın devam etmesi, rehinelerin ölümüne yol açacağına dair uyarılar artarken, orduya katılım da düşüyor. Bazı eski askerler, hükümetin savaşın uzamasını ve halkın güvenliğini göz ardı ettiğini savunuyor. Başbakan Netanyahu ise Hamas'ı yenme konusunda kararlı olduğunu vurgulamaya devam ediyor."}
{"text": "ABD Başkanı Donald Trump'ın Ocak ayında göreve başlamasından üç gün sonra dört genç adam Washington DC'deki ABD Uluslararası Kalkınma Ajansı (USAID) ofisine habersiz bir şekilde gelerek bilgisayar sistemine erişim talep etti. Milyarder Elon Musk tarafından yönetilen ve yeni kurulan Devlet Verimliliği Departmanı (DOGE) için çalıştıklarını söylediler. Başkan Trump dış yardımların gözden geçirilinceye kadar dondurulacağını açıklamıştı ve onlar da dünyanın dört bir yanındaki projelere yapılan ödemeleri durdurmak için oradaydı. Dünyanın en büyük bağışçısı olan ABD 2024'te OECD'ye göre, Gayri Safi Milli Gelirinin yüzde 0,22'sini (63 milyar dolar) yardım için harcadı. Bu paranın büyük bir kısmı, 40 milyar dolar bütçesi olan bir devlet kurumu olan USAID aracılığıyla harcandı. Beyaz Saray uzun vadeli planlarının ayrıntılarını henüz açıklamasa da BBC, en büyük kaybedenlerin kimler olabileceğini belirlemek için kamuya açık bilgilerin yanı sıra hükümetten sızdırılan bazı belgeleri de analiz etti. Cezalandırılma korkusuyla BBC'ye ismini vermeden konuşan bir USAID çalışanı, DOGE personeli binalarına yerleşirken üç hafta süren bir \"kaos\" yaşandığını anlatıyor. \"Bunlar Musk'ın şirketlerinden koparılmış çocuklardı\" diyor: \"İçlerinden biri bana SpaceX için çalıştığını söyledi.\" İlk başta bilgisayar sistemlerinde iklim, cinsiyet, enerji, eşitlik ya da kimlik gibi belirli kelimeleri içeren projeleri aradıklarını, sonra da her şeyi \"kesip yakmaya\" başladıklarını anlatıyor: \"İnsanlar gelip 'Bunun Sudan'da yaklaşık iki milyon insanı doyuracağını biliyor musunuz?' diyordu, onlar da 'Umurumuzda değil' diye yanıt veriyordu.\" İki hafta sonra Trump yönetimi, Sudan'daki Barış İçin Gıda gibi yaşamı idame ettiren programlara katkıda bulunmaya devam edeceğini açıkladı. Ancak USAID çalışanı, Dışişleri Bakanlığı bazı projelerin devam etmesine onay verse de, DOGE personelinin geceleri sisteme girerek projeleri iptal ettiğini söylüyor. Buna karşılık bir Beyaz Saray yetkilisi BBC'ye yaptığı açıklamada, \"Yönetimin dış politika öncelikleriyle uyuşmayan programlar için Sudan'da verilen 18 fonun feshedildiğini, acil gıda yardımı da dahil olmak üzere hayat kurtaran kritik yardımlar için verilen 37 fonun ise devam ettiğini\" belirtti. Yetkili, Dışişleri Bakanı'nın hangi programların sonlandırılacağına \"hesap verebilirliğin ve stratejik koordinasyonun geliştirilmesine odaklanarak karar verdiğini\", savunmasız nüfuslara yönelik taahhütlerin ortadan kalkmadığını da ekledi. Mart ortasına gelindiğinde USAID kapatılmış, 10 binden fazla personelden sadece 15 kadarı Dışişleri Bakanlığı'na kaydırılmıştı. Trump yönetimi Kongre'ye iptal edilen hibe ve fonların bir listesini göndererek USAID programlarının yüzde 83'ünün kesildiğini iddia etti. Bunun zincirleme etkisi çok büyük oldu ve dünya çapında yüz binlerce insan bir anda kendilerini işsiz buldu. SUMAYYA NABARA Nijerya'nın kuzeyinde, büyük ölçüde USAID tarafından finanse edilen bir yardım kuruluşunda çalışan Sumayya Muhammad Bala, \"Bir gün uyandığınızda artık bir işinizin olmadığını görmek kolay değil\" diyor ve ekliyor: \"Bunun olacağını tahmin etmemiştik.\" Bala, artık acil gıda paketi alamayacak olan yetersiz beslenen anneler ve çocuklarla, eskiden destek verdikleri hastaneler bir gecede kapandığında evlerine dönmek zorunda kalan hastalar için endişeleniyor. \"Ailelerinin başka bir yerde tedavi görmeye gücü yetmiyor\" diyor: \"Hükümetin devreye gireceğine dair umudumuz çok az.\" O tarihten bu yana Dışişleri Bakanlığı'ndan sızan çeşitli bilgiler kesintilerin boyutları hakkında fikir veriyor. BBC'ye sızdırılan 10 Nisan tarihli bir Dışişleri Bakanlığı bilgi notunda dış yardımın 21,5 milyar dolar (yüzde 56 oranında) kesileceği belirtiliyordu. Sızdırılan belgelerde anne ve çocuk sağlığı projelerine fon ayrılmayacağı da ekleniyordu. Sağlık politikaları alanında çalışan sivil toplum kuruluşu KFF'nin verileri, ABD'nin 2024 yılında bu alana 1,3 milyar dolar harcadığını gösteriyor. Nisan ayında yayımlanan bir BM raporuna göre, son 25 yılda doğum sırasında ölen kadın ve çocuk sayısı yüzde 40 oranında azalmış olsa da bu alanda hala büyük fonlara ihtiyaç duyuluyor. Bu alanda harcanan paranın çoğu, 2023 yılında küresel anne ölümlerinin yüzde 70'ini oluşturan Sahra Altı Afrika'ya gönderilmişti. Şubat ayında iş durdurma emri gelene kadar Nijerya'nın kuzeyindeki 12 kırsal kliniği doğum bakımını iyileştirmek için destekleyen USAID destekli bir projede çalışan Dr. Muhammad Abdullahi, \"Çok endişeliyim\" diyor. Projesi kliniklere preeklampsi, kanama veya enfeksiyonu durdurmak için gerekli ilaçları sağladı, hemşireleri ve ebeleri gerektiğinde kadınları hastaneye erken sevk etmeleri için eğitti ve ulaşım konusunda yardımcı oldu. Elektriği olmayan bir kliniğe USAID aracılığıyla güneş panelleri için ek fon sağlamış ve para çekilmeden önce bir müteahhit tutan Dr. Abdullahi \"Bir kadın acil bakıma ihtiyaç duyarsa ve nakledilemezse ne olacak? Ya anne ya da bebek ölecek\" diyor. BM'nin cinsel sağlık ve üreme sağlığı ajansı UNFPA'nın başkanı Ayman Abdelmohsen'e göre, anne ölümlerinin yüksek olduğu birçok ülke, doğum ve yeni doğan hizmetleri için neredeyse tamamen USAID fonlarına bel bağlamış durumda. \"Geçtiğimiz otuz ya da kırk yıl boyunca, bu hükümetlerin çoğu bu dış yardıma alıştı ve neredeyse bu fonun gelmesini hak ettikleri hissine kapıldılar\" diyor: \"Hükümetlerin uyanmaya başlaması gerekiyor. \"Kendi halkınızın geçimi için dış yardıma bel bağlamaya devam edemezsiniz.\" Nijerya'nınki de dahil olmak üzere bazı ülkelerdeki sağlık bakanları bunun farkında ve düzeltmek için çalışıyor. Ama daha fazla zamana ihtiyaçları olduğunu söylüyor Abdelmohsen. \"Mesele ABD hükümetinin finansmanı durdurması değil, mesele bu kadar ani olması\" diyor: \"Birden bire fişi çekmek sistemlere çok ama çok zarar verir.\" USAID aynı zamanda yılda yaklaşık 600 milyon dolar bütçeyle dünya çapında en büyük doğum kontrol hapı sağlayıcılarından biri konumunda. 10 Nisan tarihli bilgi notuna göre bu harcamaların tamamı kesilecek. Kesintilerden önce ABD hükümeti küresel sağlık için yılda yaklaşık 12 milyar dolar harcıyordu ve bunun büyük bir kısmı üç hastalığa odaklanmıştı: Verem, sıtma ve HIV. Akciğerlere saldıran verem (tüberküloz) bunlar arasında en az fon ayrılan hastalık. Yine de her yıl 1,2 milyon ölümle en büyük katildir. BM'nin ev sahipliği yaptığı Stop TB Partnership projesinin başkanı Dr. Lucica Ditiu, ABD'nin veremin önlenmesi için ülkeden ülkeye sağlanan fonların yaklaşık üçte birini (406 milyon dolar) ayırdığını söylüyor: \"İnsanlar veremi unuttu, bittiğini düşündüler. Vereme ışık tutan sadece ABD oldu.\" Mart ayında Dışişleri Bakanlığı Kongre'ye, iptal edilmesi için listelenen tüm hibe ve fonların ayrıntılarını içeren bir tablo gönderdi. Bunların en az 84'ünde veremden bahsediliyordu. Choub Sok Chamreun Kamboçya'da, USAID'den 3 milyon dolar finansman alan ve iptal edilen projelerden biri olan bir verem önleme programını yürütüyordu. KHANA Teşhis edilmemiş verem vakalarını tespit etmek için kapı kapı dolaşan 5 bin gönüllüyü denetleyen 200 personeli yönetiyor ve virüsün yayılmasını önlemek için insanların tedavi görmesine yardımcı oluyordu. Ocak ayının sonunda Chamreun iş durdurma emri aldı ve Şubat ayının sonunda tüm personelini işten çıkarmak zorunda kaldı. Bazı gönüllüler hala çalışmalara devam etse de ancak vakaların sadece bir kısmını tespit edebiliyorlar. Chamreun, \"Kamboçya'da veremi 2030 yılına kadar durdurma hayaline doğru ilerliyorduk, artık bunun olacağını sanmıyorum\" diyor. Dr. Lucica Ditiu'nun ajansı ABD'den fon almaya devam ediyor, ancak ne kadar süreyle devam edeceğinden emin değil. Dr. Ditiu, \"Dünyanın veremin yayılmasını durdurmak için tek bir bağışçıya bel bağlamış olması kabul edilemez\" diyor: \"Kumdan bir kale gibiydi ve bir dalga gelip, her şeyi silip süpürdü.\" Geçtiğimiz on yıl boyunca ABD, HIV ve AIDS ile mücadele için Başkan'ın AIDS Yardım Acil Planı (Pepfar) aracılığıyla yılda yaklaşık 5 milyar dolar harcadı. Yardımların dondurulmasından bir hafta sonra Dışişleri Bakanlığı Pepfar'ın bazı faaliyetlerine muafiyet tanıdı. Anneden çocuğa geçişi durdurmaya yönelik projelerin de kurtarılanlar arasında olması gerekiyordu ancak Nisan ayında New York Times, dünya genelinde bu programları yöneten 270 bin personele işe gelmemelerinin söylendiğini bildirdi. Nisan ayı başında The Lancet'te yayımlanan bir araştırmaya göre, Pepfar'ın tamamen durdurulması halinde 2030 yılına kadar çocuklarda bir milyon yeni HIV enfeksiyonu görülebilir ve 500 bin çocuk ölebilir. ABD daha önce sıtmanın önlenmesi için küresel çapta her yıl yaklaşık 1 milyar dolar katkıda bulunuyordu. AFP haber ajansı, Nijerya'nın kuzeyinde sıtma hastalarını tedavi eden kliniklerin çoktan kapandığını bildiriyor. ABD'nin kamu hastaneleri için sıtma testleri ve tedavilerinin ana sağlayıcısı olduğu Demokratik Kongo Cumhuriyeti'nde ise desteğin bir kısmı kesildi. Hangi sıtma projelerinin kurtarılacağı belli değil. ABD, bu hastalıklarla mücadele için doğrudan yatırdığı paradan ayrı olarak, Birleşmiş Milletler'in verem, sıtma ve HIV ile mücadele için oluşturduğu Küresel Fon'a da yılda 2 milyar dolara kadar katkıda bulunuyordu. Küresel Fon'un tüm bütçesinin üçte biri ABD tarafından finanse ediliyordu. 10 Nisan tarihli bilgi notunda, katkının yarıdan fazla azaltılması ve ABD'nin diğer bağışçılar tarafından verilen her dört dolara karşılık sadece bir dolar bağışta bulunması yer alıyordu. Bilgi notunda ayrıca HIV, sıtma ve veremin ötesinde \"diğer sağlık programları için fon ayrılmayacağı\" belirtiliyordu. Bu da Demokratik Kongo Cumhuriyeti'nin başkenti Kinşasa'daki mpox (maymun çiçeği) tedavi merkezi ya da Uganda'daki Ebola önleme programları gibi projelerin artık ABD tarafından finanse edilmeyeceği anlamına geliyor. Dışişleri Bakanlığı hayati öneme sahip programları koruyacağını söylemiş olsa da 10 Nisan tarihli notla gündeme getirilen değişikliklerin acil yardımları yüzde 55 oranında azaltacağı öngörülüyor. \"Başlık II Barış için Gıda\" adlı, ihtiyaç fazlası ABD mahsullerinin ihtiyacı olan ülkelere gönderilmesine yönelik bir programın tamamen kaldırılacağı da bu notta yer aldı. \"Böylesi durumlarda yardım tek ve yegane seçenektir. Fişini çektiğinizde, bu bir felakettir\" diyor Dr. Abdelmohsen. Trump yönetimi daha önce USAID'in, Amerika'nın dış politika çıkarlarıyla örtüşmediğini söylemiş ve BBC'ye verdiği demeçte \"vergi mükelleflerinin dolarlarının idarecileri olarak rollerini çok ciddiye aldıkları için\" devam eden herhangi bir dış yardımın \"ABD'nin temel ulusal çıkarlarını ilerletmesi\" gerektiğini belirtmişti. Yıllar geçtikçe, diğer birçok eleştirmen de bunun para israfına ya da yabancı paraya tehlikeli bir bağımlılığa yol açtığını savundu. Ancak onların çoğu bile, fonların bu kadar sert bir şekilde kesilmesinin telafisi mümkün olmayan zararlara yol açacağı konusunda hemfikir. Bu haber, BBC gazetecileri tarafından hazırlandı ve kontrol edildi. Bir pilot proje kapsamında çevirisi için yapay zekadan da faydalanıldı.", "summary": "ABD yönetiminin yeni dış yardım kesintileri, dünya genelinde sağlık ve insani yardım projelerinde büyük aksamalara yol açtı. USAID'in bütçesindeki yüzde 56'lık kesinti, HIV, sıtma, verem ve anne sağlığı gibi kritik alanlarda ciddi zararlara neden oluyor. Özellikle Afrika ve Asya'daki projelerde personel işten çıkarıldı, klinikler kapandı ve milyonlarca kişi sağlık hizmetlerinden mahrum kaldı. ABD'nin bu kesintileri, küresel sağlıkta büyük bir boşluk yaratırken, yardım kuruluşları acil çözüm arayışında."}
{"text": "ABD Başkanı Donald Trump, Rusya ve ülkesi arasında \"iyi ve verimli görüşmeler\" yapıldığını belirtirken, Kursk'taki Ukrayna birliklerinin \"tamamen sarıldığı ve çok kötü ve savunmasız bir konumda oldukları\" uyarısında bulundu. Trump kendisine ait Truth Social platformunda yaptığı paylaşımda \"Dün Rusya lideri Vladimir Putin ile çok iyi ve verimli görüşmeler yapıldığını\" söyledi ve \"Bu kanlı savaşın sonunda bitmesi için iyi bir şans var\" dedi. Ancak ABD Başkanı büyük harflerle \"Ama tam şu anda binlerce Ukrayna askeri Rus Ordusu tarafından sarılmış halde ve çok kötü ve savunmasız konumdalar\" diye yazdı. Trump \"Başkan Putin'den hayatlarının bağışlanamsını güçlü bir şekilde istedim. Bu korkunç bir katliam olur. İkinci Dünya Savaşı'ndan bu yana görülmemiş bir katliam\" diye devam etti. Ukrayna'nın 30 günlük bir ateşkesi kabul etmeye hazır olduğunu açıklamasından sonra, Rusya lideri Vladimir Putin ülkesinin ateşkes teklifini kabul etmekle birlikte, birçok noktanın aydınlığa kavuşturulması gerektiğini vurgulamıştı. Putin, Belarus lideri Aleksandr Lukaşenko'yla düzenlediği basın toplantısında ABD Başkanı Donald Trump'a uğraşları için teşekkür ederken \"Fikrin kendisi doğru ve kesinlikle destekliyoruz. Fakat görüşmemiz gereken hususlar var. Amerikalı arkadaşlarımızla da görüşmeliyiz\" diye konuştu. Putin konuyu ele almak üzere Trump ile görüşebileceğini de kaydetti. Ancak Putin, \"Ateşkes yaparsak bu ne anlama gelecek. Ateşkes emrini kim verecek ve bu emirlerin değeri ne olacak\" dedi, anlaşmanın olası ihlallerini 2000 kilometrelik cephe hattında kimin gözlemleyeceğini sordu. Putin ayrıca, \"Bu 30 gün nasıl kullanılacak? Ukrayna'nın zorla askere almalara devam etmesine izin verilecek mi? Silah gönderilecek mi? Ya da bunların hiç biri yapılmayacak mı? Teyit meselesi nasıl çözülecek? İhlal gibi bir şey olmayacağını kim garanti edecek. Bunlar ciddi sorular\" ifadelerini kullandı. Putin \"Tüm bu meseleler her iki tarafça dikkatle incelenmeli\" dedi. Bu arada, Cuma günü gazetecilere konuşan Kemlin Sözcüsü Dimiri Peskov da ABD'li temsilci Steve Witkoff'un Putin ile görüştüğünü belirtirken, Rus liderin pozisyonunun ABD Başkanı Donald Trump ile örtüştüğünü, fakat her iki taraf için de yapılması gereken işler olduğunu vurguladı. Peskov \"Witkoff'un ek bilgiler verdiğini\" ve Putin'in de karşılığında \"Başkan Trump için bilgi ve çeşitli noktalar ilettiğini\" kaydetti. Peskov, Putin'in Trump'ın pozisyonuna \"katıldığını\" ve \"dayanışma ifade ettiğini\" de söyledi ama Putin'in Perşembe günkü basın toplantısında toptan yanıtlanması gereken bir dizi soru gündeme getirdiğini hatırlattı ve \"Hala yapılması gereken çok iş var\" dedi. Sözcü Peskov, Kremlin'in ABD Ulusal Güvenlik Danışmanı Mike Waltz'un Ukrayna barış süreci konusundaki \"temkinliği iyimserliğini\" de paylaştığını vurguladı. Ukrayna lideri Volodimir Zelenskiy, Kiev'de yaptığı değerlendirmede ülkesinin kendi duruşunu gösterdiğini söyledi. Putin'in açıklamalarının \"manipülatif olduğunu\" savunan Zelenskiy \"Her şey Rusya'nın ateşkes mi istediğine, yoksa insanları öldürmeye devam etmek mi istediğine bağlı\" dedi. Zelenskiy, Putin'in ateşkes planını doğrudan reddedemediğini ancak reddetmeye hazırlandığını kaydederek, \"Trump'a savaşa devam etmek istediğini söylemeye korkuyor\" ifadelerini kullandı. Ukrayna lideri Volodimir Zelenskiy ve Donald Trump'ın 28 Şubat'ta Oval Ofis'teki basın açık görüşmesi tarihi bir tartışmaya dönüştü. Zelenskiy, Rusya ile bir anlaşmaya güvenlik garantilerinin dahil edilmesini talep ediyordu. Kameralar önünde bu bağlamda başlayan tartışma sonrası ikili basın toplantısı iptal edildi ve beklenen değerli maden anlaşması imzalanmadı. 1 Mart'ta Londra'da düzenlenen Ukrayna ve kıtanın güvenliği için iş birliği konusunun ele alındığı zirvenin ardından 17 Avrupa ülkesi Ukrayna'ya askeri destek vermeye devam kararı aldı. ABD Başkanı Trump 3 Mart'ta Ukrayna'ya askeri yardımı durdurma talimatı verdi. Trump 4 Mart'ta ABD Kongresine yaptığı konuşmada Ukrayna liderinden bir mektup aldığını, mektupta Zelenskiy'nin \"mümkün olduğunca kısa sürede kalıcı barışı daha da yakınlaştırmak için müzakere masasına gelmeye hazır olduğunu\" söylediğini belirtti. Beyaz Saray Ulusal Güvenlik Danışmanı Mike Waltz, 5 Mart'ta ABD'nin Ukrayna'ya istihbarat paylaşımını askıya aldığını söyledi. ABD ve Ukrayna heyetleri Oval Ofis'teki tartışma sonrası 11 Mart'ta Suudi Arabistan'da yeniden bir araya geldi.", "summary": "ABD Başkanı Donald Trump, Rusya ve Ukrayna arasında ateşkes için yapılan görüşmelerin \"iyi ve verimli\" olduğunu belirtti, ancak Ukrayna birliklerinin \"çok kötü ve savunmasız\" bir durumda olduğunu söyledi. Putin, ateşkesin uygulanması için birçok soru olduğunu ve bu konuda ABD ile daha fazla görüşme yapılması gerektiğini ifade etti. Ukrayna lideri Zelenskiy ise Putin’in açıklamalarını manipülatif olarak nitelendirerek, ateşkese karşı olduğunu belirtti. Görüşmelerin ilerleyişi, her iki taraf arasında hala birçok belirsizlik ve anlaşmazlık barındırıyor."}
{"text": "Santorini'nin sarp kayalıklarının tepesinde milyonlar değerinde dünyaca ünlü bir turizm endüstrisi yer alıyor. Altında ise fokurdayan büyük bir patlama riski var. Büyük bir antik patlama, geniş bir krater ve at nalı şeklinde bir kenar bırakarak rüya gibi Yunan adasını ortaya çıkarttı. Şimdi bilim insanları ilk kez bir sonraki büyük felaketin ne kadar tehlikeli olabileceğini araştırıyor. BBC News, ipucu arayan İngiliz araştırma gemisi Discovery'de bir gün geçirdi. BBC/KEVIN CHURCH Sadece birkaç hafta önce, Santorini'nin 11 bin sakininin neredeyse yarısı, ada bir dizi deprem yaşarken kaçmak zorunda kalmıştı. Döner restoranlar, AirBnB'den kiralanan evlerdeki jakuziler ve zengin volkanik topraklardaki üzüm bağlarıyla dolu beyaz köylerin altında, iki tektonik plakanın yerkabuğunda öğütüldüğünü hatırlatmıştı. İngiltere'nin Ulusal Oşinografi Merkezi'nde son derece tehlikeli denizaltı volkanları konusunda uzman olan Prof. Isobel Yeo bu göreve liderlik ediyor. Dünyadaki volkanların yaklaşık üçte ikisi su altında, ancak bunlar neredeyse hiç izlenmiyor. \"Vezüv gibi daha ünlü olanlara kıyasla, tehlikelerini anlamak açısından biraz 'gözden ırak, gönülden ırak' gibi\" diyor profesör, güvertede iki mühendisin araba büyüklüğünde bir robotu geminin bordasından çekişini izlerken. Depremlerin hemen ardından gelen bu çalışma, bilim insanlarının ne tür sismik işaretlerin volkanik bir patlamanın yakın olduğunu gösterebileceğini anlamalarına yardımcı olacak. Isobel, Santorini'nin son patlamasının 1950'de olduğunu, ancak 2012 gibi yakın bir tarihte bir \"huzursuzluk dönemi\" yaşandığını söylüyor. Magma volkanların odalarına akmış ve adalar \"şişmiş\". BBC/KEVIN CHURCH Isobel \"Sualtı volkanları gerçekten büyük, gerçekten yıkıcı patlamalara yol açabilir yapabilir\" diyor: \"Küçük patlamalara ve yanardağın güvenli davranmasına alıştıysanız, yanlış bir güvenlik duygusuna kapılıyorsunuz. Bir sonrakinin de aynı olacağını varsayıyorsunuz ama olmayabilir de.\" 2022'de Büyük Okyanus'ta meydana gelen Hunga Tunga patlaması bugüne kadar kaydedilen en büyük sualtı patlamasına yol açmış, Atlantik Okyanusu'nda tsunami yaratmış ve şok dalgaları İngiltere'de bile hissedilmişti. Yanardağın yakınındaki Tonga'daki bazı adalar haritadan silindi. Gemide ayaklarımızın altında, 300 metre derinlikte fokurdayan sıcak bacalar var. Yeryüzündeki bu çatlaklar deniz tabanını, çıkıntılı kayalar ve gaz bulutlarından oluşan parlak turuncu bir dünyaya dönüştürüyor. Isobel \"Bazı gezegenlerin yüzeyi hakkındaki bilgimiz, Santorini açıklarındaki deniz tabanı hakkındaki bilgimizden daha fazla\" diyor. Robot, sıvıları, gazları toplamak ve kaya parçalarını koparmak için deniz tabanına iniyor. Bu bacalar hidrotermal, yani çatlaklardan sıcak su çıkıyor ve genellikle volkanların yakınında oluşuyorlar. Isobel ve dünyanın dört bir yanından 22 bilim insanının bir ay boyunca bu gemide bulunmasının nedeni de bu. Şimdiye kadar hiç kimse, bu bacalardaki deniz suyu magma ile karıştığında bir yanardağın daha fazla mı yoksa daha az mı patlayıcı hale geldiğini anlayamadı. Isobel şöyle açıklıyor: \"Hidrotermal sistemin haritasını çıkarmaya çalışıyoruz. Bu, karada harita yapmaya benzemiyor. \"Dünyanın içine bakmak zorundayız.\" Discovery, Santorini'nin patlama çukurunu araştırıyor ve adanın yaklaşık 7 km. kuzey doğusunda, bu bölgedeki diğer büyük yanardağ olan Kolumbo'ya doğru gidiyor. İki yanardağın yakında patlaması beklenmiyor ancak bu sadece bir zaman meselesi. Deprem krizi sırasında her gün toplanan hükümet acil durum grubunun bir üyesi olan Prof. Paraskevi Nomikou, keşif gezisinin Yunanistan'ın Sivil Koruma Kurumu için veri setleri ve jeolojik tehlike haritaları oluşturacağını belirtiyor. Kendisi de Santorinili ve büyükbabasından geçmişteki depremleri ve patlamaları dinleyerek büyümüş. Yanardağ ona jeolog olması için ilham vermiş. \"Bu araştırma çok önemli, çünkü yerel halkı volkanların ne kadar aktif olduğu konusunda bilgilendirecek ve bir patlama sırasında erişimin yasak olacağı alanın haritasını çıkaracak\" diyor. Santorini deniz tabanının hangi bölümlerinin en tehlikelileri olduğunu ortaya çıkaracağını da ekliyor. Bu görevler inanılmaz derecede pahalı olduğundan, bilim insanları 12 saatlik vardiyalar halinde çalışırken Isobel gece gündüz deneyler yapıyor. Newfoundland'daki Kanada Memorial Üniversitesi'nde profesör olan John Jamieson, bize bacalardan çıkarılan volkanik kayaları gösteriyor. \"Sakın dokunma\" diye uyarıyor, \"İçi arsenik dolu.\" Altın tozlu siyah ve turuncu bir beze gibi görünen bir diğerini göstererek şöyle açıklıyor: \"Bu gerçek bir gizem - neden yapıldığını bile bilmiyoruz.\" Bu kayalar volkanın içindeki sıvı, sıcaklık ve malzemenin tarihini anlatıyor: \"Bu, diğerlerinden farklı bir jeolojik ortam - gerçekten heyecan verici.\" Ancak görevin kalbi, dört kişinin duvara monte edilmiş ekranlara baktığı güvertedeki karanlık bir nakliye konteynerinde atıyor. İki mühendis, bir oyun konsoluna yakışacak bir kumanda kolu kullanarak su altı robotunu yönlendiriyor. Isobel ve Paraskevi, robotun bulduğu bir sıvı havuzunda ne olduğuna dair teorilerini paylaşıyor. Volkanın çevresinde, sistem içinde hareket eden ve kırılmalara neden olan sıvının yol açtığı çok küçük depremler kaydettiler. Isobel bize kırıkların yankılandığı bir ses kaydı dinletiyor. Sanki bir gece kulübündeki bas seslerin yükselip alçalması gibi. Elektromanyetik bir alan göndererek sıvının kayalar içinde nasıl hareket ettiğini belirlediler. Bu, hidrotermal sistemin bir patlamanın meydana geldiği volkanın magma odasına nasıl bağlandığını gösteren 3 boyutlu bir harita oluşturuyor. \"Biz insanlar için bilim yapıyoruz, bilim insanları için bilim değil. İnsanların kendilerini güvende hissetmelerini sağlamak için buradayız\" diyor Paraskevi. Santorini'de yaşanan son deprem krizi, ada sakinlerinin sismik tehditlere ne kadar açık olduğunu ve turizme ne kadar bağımlı olduklarını gözler önüne serdi. BBC/KEVIN CHURCH Karada ise fotoğrafçı Eva Rendl, düğün çekimleri için en sevdiği yerde benimle buluştu. Şubat ayında meydana gelen depremler sırasında kızıyla birlikte adayı terk etmiş. Şimdi geri döndü ama işler daha yavaş. \"İnsanlar rezervasyonlarını iptal etti. Normalde çekimlere Nisan'da başlarım ama ilk işim Mayıs'a kaldı\" diyor Eva. Santorini'nin lüks kasabası Oia'nın ana meydanında, İngiliz-Kanadalı turist Janet bize 10 kişilik grubundan altısının tatillerini iptal ettiğini söylüyor. Deprem ve yanardağ olasılıkları hakkında daha doğru bilimsel bilgilerin, insanların kendilerini daha güvende hissetmelerine yardımcı olacağına inanıyor. BBC/KEVIN CHURCH \"Google uyarılarını alıyorum, bilim insanlarının uyarılarını alıyorum ve bu kendimi güvende hissetmeme yardımcı oluyor\" diyor. Ancak Santorini her zaman rüya gibi bir yer olacak. Imerovigli'de, mükemmel kareyi yakalamak için kavisli çatılara tırmanan iki kişi görüyoruz. Sadece 15 dakikadır evli olan çift Letonya'dan gelmiş ve adanın sualtı riskleri onları yıldırmamış. Eşi Kristina'yla birlikteyken \"Aslında bir volkanın yanında evlenmek istiyorduk\" diyor Tom. Katkıda bulunanlar: Tom Ingham ve Kevin Church Bu haber, BBC gazetecileri tarafından hazırlandı ve kontrol edildi. Bir pilot proje kapsamında çevirisinde yapay zekadan da faydalanıldı.", "summary": "Santorini, zengin volkanik toprakları ve turizm endüstrisi ile ünlü bir ada, ancak altındaki volkanik aktivite büyük bir patlama riski taşıyor. Bilim insanları, ada çevresindeki deniz tabanında yapılan araştırmalarla olası bir felaketi incelemeye devam ediyor. Sualtı volkanları, büyük yıkıcı patlamalara yol açabilir ve bu patlamaların büyüklüğü, hidrotermal sistemlerin analizine dayanarak daha iyi anlaşılmaya çalışılıyor. Santorini'nin son deprem krizi, yerel halkı endişelendirmişken, turistlerin de adaya olan ilgisi azalmış durumda. Ancak bazı turistler, volkanın tehlikesini umursamadan adayı ziyaret etmeye devam ediyor."}
{"text": "Bağırsaklarımız 100 milyondan fazla sinir hücresine sahip ve mutluluk hormonu olarak da bilinen serotoninin yüzde 95'inin üretiminden sorumlu. Son zamanlarda, yeni kanıtlar bağırsak mikrobiyotasının - trilyonlarca bakteri, virüs, mantar ve diğer mikroskobik canlılar topluluğu - vücut ve zihin sağlığı için önemini vurguluyor. Bu, bağırsaklarımız ve beynimizin birbiriyle nasıl bağlantılı olduğunu ve birbirini nasıl etkilediğini gösteriyor. Önemli bir toplantıdan önce mide bulantısı veya kabızlık halinde sinirlilik durumu birçok kişinin başına gelmiş \"bağırsak kaynaklı hisler\"dir. Peki bu bağlantı nasıl kuruluyor? Ve daha sağlıklı ve mutlu bir yaşam için bu ilişkiyi geliştirmek mümkün mü? Sindirim sistemi uzmanı (gastroenterolog) ve Bowel Research UK adlı İngiliz bağırsak araştırmaları kuruluşunda görevli Dr. Saliha Mahmood Ahmed, bu iki organın üç farklı yolla birbirine bağlı olduğunu açıklıyor. Bunlardan ilki, vagus siniri. Beyin ile kalp ve bağırsaklar gibi çeşitli organları doğrudan birbirine bağlayan bu sinir, sinir sisteminin çok önemli bir bileşenidir. İkinci olarak, beyin ve bağırsak hormonlar yardımıyla iletişim kurar. Ghrelin ve GLP-1 gibi bu maddeler salgı bezleri tarafından üretilir ve tüm vücuda sinyaller gönderir. Üçüncüsü ise bağışıklık sistemidir. Dr. Ahmed, \"Pek çok kişi bağışıklık hücrelerinin sadece kanda ya da lenf düğümlerinde olduğunu düşünür, ama aslında büyük bir kısmı bağırsaklardadır ve beyin ile tüm organizma arasında bir arabulucu görevi görür\" diyor. Amerika Birleşik Devletleri'ndeki Mayo Clinic'ten gastroenteroloji uzmanı Dr. Pankaj J Pasricha'ya göre, bu özel bağlantı, beynin çalışmak için çok fazla enerjiye ihtiyaç duyması ve bağırsağın enerji merkezi olmasından kaynaklanıyor. Vücut ağırlığımızın yalnızca %2'sini oluşturan beynimiz vücut enerjisinin %20'sini tüketiyor. Bağırsakların görevi de yiyecekleri basit moleküllere ayırmak ve tüm organizma için \"yakıt\" sağlamak üzere bunları absorbe etmek. Ancak bu iki yönlü bir ilişkidir. Yani beyin bağırsakları etkilediği gibi, bağırsaklar da beyni etkiler. Günlük hayatımızda bunun birkaç örneğini düşünebiliriz. Tehlikeli ya da tehditkar bir durumla, hatta iş yerindeki bir toplantı gibi önemli bir olay anında, ilk fizyolojik tepkilerden biri bağırsaklarda meydana gelir. Mide bulantısı hissedebilir, mide krampları geçirebilir ve hatta ishal olabiliriz. Aşık olduğumuzda midemizde \"kelebekler\" ya da çok sevdiğimiz birinin yanında olmanın verdiği heyecanı hissederiz. Öte yandan, kabızsak ve birkaç gün boyunca tuvalete gitmediysek, bu durum rahatsızlığa ve strese neden olabilir. Bağırsaklarımız bakteri, virüs, mantar, protozoa (tek hücreliler) ve diğer mikroskobik etkenlerden oluşan 10 ila 100 trilyon mikrobiyal hücre barındırır. Bu sayı, bir insanın sahip olduğu insan hücresinden fazladır. Uzmanlar bu topluluğun bizimle simbiyotik bir ilişki, yani karşılıklı faydalanma içinde olduğunu açıklıyor. Onlar yediğimiz gıdalardan besin alırken bizim de besinleri sindirimimize yardımcı olurlar ve kendi başımıza yapamadığımız bazı bileşenleri parçalamamıza da yardımcı olurlar. Son yirmi yılda, mikrobiyota ve sağlığımız üzerindeki etkisi hakkındaki bilgiler önemli ölçüde arttı. Dr. Ahmed, bilim insanları tarafından geliştirilen yeni araç ve testlerin bağırsaklarda yaşayan mikroorganizmaların ölçülmesine ve bunların bazı hastalıkların gelişimini nasıl etkilediğinin anlaşılmasına yardımcı olduğunu belirtiyor. Dr. Pasricha, \"Disbiyoz dediğimiz mikrobiyota dengesindeki değişiklikler artık insanoğlunun bildiği neredeyse her hastalıkla ilişkilendiriliyor\" diye ekliyor. 2011 yılında Dr. Pasricha, sıçanlarla yapılan ve yaşamın ilk günlerindeki mide tahrişinin \"depresyon ve anksiyete benzeri davranışlarda uzun süreli bir artışa neden olabileceğini\" gösteren bir çalışmaya öncülük etti. Diğer araştırmalar, disbiyozun - dengesiz bağırsak mikrobiyotasının - obezite, kardiyovasküler hastalıklar ve hatta kanserle ilişkili olduğunu gösteriyor. Ancak Dr. Pasricha, net bir neden-sonuç ilişkisi kurmak ya da bağırsak mikrobiyotasında bulunan sorunların çeşitli hastalıkların kaynağı olup olmadığını belirlemek için yeterli kanıt olmadığına dikkat çekiyor. \"Hem hayvan çalışmalarında hem de insanlarla yapılan bazı araştırmalarda, bağırsakta başlayan bazı sorunların daha sonra anksiyete veya depresyona neden olabileceğine dair bazı veriler var. Ancak bu hastalıklar bağırsak yüzünden mi ortaya çıkıyor, henüz bilmiyoruz\" diyor. Mikrobiyota ve bağırsak-beyin bağlantısı hakkındaki son keşifler göz önüne alındığında, karnımızda yaşayan mikroskobik canlılar arasında mükemmel bir denge sağlamak mümkün mü? Dr. Ahmed bunun zor olduğunu, çünkü her insanda farklı bakteri, virüs ve diğer etkenlerden oluşan bir bileşim olduğunu belirtiyor. \"Herkesin mikrobiyomu çok farklı. Kimse başka herhangi bir insanla aynı başlangıç noktasında değil\" diyor. Ancak uzmanlar, bağırsak sağlığımız için iyi olduğu düşünülen bazı genel müdahaleler olduğunu söylüyor. Örneğin, çeşitli ve dengeli bir diyete sahip olmak iyi bir başlangıç sağlıyor. Probiyotikler, yani doğal yoğurt, kefir ve kombuça (fermente edilmiş çay) gibi sindirim sistemi için iyi olan belirli bakteri türlerini içeren gıdalar; ve prebiyotikler, yani meyve ve sebzeler gibi lif bakımından zengin ve mikrobiyotayı besleyen bileşenler de oldukça yararlı. Dr. Ahmed, \"Diyette çeşitlilik, özellikle de yediğiniz bitki bazlı gıdaların sayısı çok önemli\" diyor. Herkesin her öğünde ne kadar meyve, sebze, tam tahıl, bakliyat, yemiş, tohum ve baharat bulunduğunu düşünmesini tavsiye ediyor. Diyetlerimizin bitki merkezli olması gerektiğine inandığını belirten Dr. Ahmed, haftada ortalama 30 farklı bitki yiyen insanlarda sağlıklı bir mikrobiyom olduğunu gösteren çalışmalara dikkat çekiyor. Peki beslenme düzenindeki bir değişiklik duyguları etkileyebilir ve hatta depresyon gibi hastalıklarla mücadeleye yardımcı olabilir mi? İngiltere'deki Oxford Üniversitesi'nde yürütülen bir araştırma bu soruya yanıt arıyor. Uzmanlar depresyon yaşayan 71 gönüllüyü bir araya getirdi ve onları iki gruba ayırdı. İlk gruba 4 hafta boyunca probiyotik verilirken, ikinci gruba plasebo verildi. Bilim insanları ve katılımcılar kimin ne aldığını bilmiyordu. Deney sırasında uzmanlar ruh hali, anksiyete, uyku ve tükürük kortizolü (stresle ilgili bir madde) gibi faktörleri ölçmek için çeşitli testler yaptı. Klinik psikolog ve çalışmanın lideri Rita Baião, depresyondaki kişilerin nötr ya da pozitif uyaranlara kıyasla negatif duygulara ve yüz ifadelerine daha fazla dikkat etme eğiliminde olduklarını belirtiyor. Portekiz Lizbon Üniversitesi Sosyal Bilimler Fakültesi'nde yardımcı doçent olan Baião, \"Probiyotik kullanımının beyindeki duygusal bilgilerin işlenmesine müdahale edip edemeyeceğini anlamak istedik\" diyor. \"Probiyotik grubunda, yüz ifadesi ve diğer duygusal bilgilerin değerlendirilmesine ilişkin olumsuz uyaranlara odaklanma eğiliminin daha düşük olduğunu gözlemledik.\" Uzman, probiyotiklerin bazı depresif semptomları hafifletmeye yardımcı olabileceğine inanıyor. Ancak bu konuda da daha fazla araştırmaya ihtiyaç var. Dr. Pasricha, bir mikrobiyomun bileşimini değiştirmenin on yıllar alabileceğini söylüyor. \"Ve çoğu insan için bazı davranışları sürdürmenin çok zor olduğunu biliyoruz. Aksi takdirde obezite salgınımız olmazdı. Ama bu bulmacayı tamamlamak için gerekli parçaları bir araya getiriyoruz.\"", "summary": "Bağırsaklarımız, 100 milyondan fazla sinir hücresine sahip olup, mutluluk hormonu serotoninin %95'ini üretir. Bağırsak mikrobiyotası, vücut ve zihin sağlığı için kritik öneme sahip olup, bilim insanları son yıllarda bağırsak-beyin bağlantısının sağlığımızı nasıl etkilediğini araştırmaktadır. Bu bağlantı, vagus siniri, beyin ve bağırsak hormonları ile bağışıklık sistemi aracılığıyla sağlanır. Bağırsak mikrobiyotası, dengesiz olduğunda depresyon, anksiyete, obezite ve kardiyovasküler hastalıklarla ilişkilendirilmektedir. Yapılan araştırmalar, probiyotiklerin ve dengeli bir diyetin, bağırsak sağlığını iyileştirebileceğini ve ruh halini olumlu yönde etkileyebileceğini göstermektedir. Ayrıca, sağlıklı bir mikrobiyom için çeşitli bitkilerden zengin bir diyet önerilmektedir."}
{"text": "Rusya Devlet Başkanı Vladimir Putin, bu yılki bahar celbinde yaşları 18 -30 arasında değişen 160 bin kadar erkeği orduya çağırdı. Bu, asker sayısını artırmaya hazırlanan ülkede 2011'den bu yana en büyük askeri alım olacak. Putin birkaç ay önce Rusya'nın genel asker sayısını 2,39 milyona, aktif personel sayısını ise 1,5 milyona çıkarması gerektiğini söylemişti. Bu durum asker sayısının önümüzdeki üç yıl içinde 180 bin kişi daha artması anlamına geliyor. Koramiral Vlatimir Tsimliyanski, orduya zorunlu askerlik kapsamında yeni alınacak personelin, Ukrayna'daki çarpışma alanlarına gönderilmeyeceğini söyledi. Fakat daha önce zorunlu askerlikle silah altına alınanların Rusya'nın sınır bölgelerindeki çatışmalarda öldükleri ve Ukrayna Savaşı'nın ilk aylarında cepheye gönderildikleri haberleri gelmişti. ABD'nin ateşkes çabalarına karşın Nisan ve Temmuz arasındaki mevcut celp döneminde asker sayısındaki artışa gidiliyor. Rusya, bahar ve sonbahar olmak üzere iki celp döneminde zorunlu askerlikle gençleri silah altına alıyor. Fakat bu celpteki 160 bin kişilik askere alım, geçen yılın aynı dönemine göre 10 bin kişi daha fazla. Geçen yılbaşından bu yana, askerlik yaşını 27'den 30'a yükselten Rusya silah altına alınabilecek genç erkek sayısını artırdı. Rusya ayrıca, çok sayıda paralı askeri saflarına katarken, Kuzey Kore'den de binlerce asker aldı. BBC ve Mediazone'un teyit ettiği verilere göre Rusya şu ana dek Ukrayna Savaşı'nda 100 binden fazla kayıp verdi. Gerçek sayı ise bunun iki katından fazla olabilir. Putin, Şubat 2022'de başlayan işgalden bu yana ordunun asker sayısını üç kez artırdı. Rusya Savunma Bakanlığı Aralık 2023'teki asker sayısı artışını hem Ukrayna Savaşı'ndan hem de \"Nato'nun genişlemesinden kaynaklanan artan tehditlerle\" açıklamıştı. Nato, Rusya'nın Ukrayna işgalinin doğrudan bir sonucu olarak Finlandiya ve İsveç ittifak saflarına katmıştı. Finlandiya 1343 kilometreyle Rusya'yla en uzun sınıra sahip Nato ülkesi ve Başbakan Petteri Orpo, Rusya'ya komşu diğer ülkelerle birlikte anti-personel mayınlarını yasaklayan Ottawa Anlaşması'ndan çekilmişti. Polonya ve Baltık ülkeleri de iki hafta önce benzer kararlar almıştı.", "summary": "Rusya, 18-30 yaş arası 160 bin yeni erkeği orduya çağırarak asker sayısını artırmayı planlıyor. Bu, 2011'den bu yana en büyük askeri alım olacak ve asker sayısının 2025 yılına kadar 180 bin daha artması bekleniyor. Yeni alımlar, Ukrayna savaşında cepheye gönderilmeyecek olsa da daha önce zorunlu askerlik kapsamındaki askerlerin çatışmalarda hayatını kaybettiği bildirilmişti. Ayrıca, Rusya, Kuzey Kore'den de asker alarak, paralı asker sayısını artırıyor. Bu süreç, NATO'nun genişlemesi ve Ukrayna Savaşı'nın etkisiyle Rusya'nın askeri gücünü artırma çabalarını sürdürüyor."}
{"text": "Daha önce kolin hakkında pek bir şey duymamış olabilirsiniz, ancak araştırmalar bu besin maddesinin sağlığımız için hayati önem taşıdığını gösteriyor. Kolin ne bir vitamin ne de bir mineral. İnsan sinir sisteminin sağlıklı işleyişi için gerekli olan organik bir bileşik. Artık giderek daha fazla sayıda araştırma, daha fazla kolin tüketmenin, bilişsel performansı artırmaktan dikkat eksikliği/hiperaktivite bozukluğu ve disleksi gibi nörogelişimsel bozukluklardan korunmaya kadar birçok güçlü etkisi olabileceğini gösteriyor. Bu besin öğesi aynı zamanda insan nörogelişimi üzerinde de önemli bir rol oynuyor. 2018 yılında The FASEB Journal'da yayımlanan bir çalışmada, hamilelikleri sırasında kolin takviyesi alan annelerin bebeklerinin, daha yüksek bilgi işleme hızına sahip olduğu görüldü. Bu sağlıklı bilişsel işleyişin bir ölçütü olarak biliniyor. Bilim insanları kolini \"mucize besin\" olarak nitelendiriyor ama bir o kadar da göz ardı edildiğini söylüyor. Peki kolin nerede bulunur ve siz yeterince alıyor musunuz? ABD'nin New York eyaletindeki Brooklyn College'da sağlık ve beslenme bilimleri profesörü Xinyin Jiang, vücudumuzdaki her hücrenin kolin içerdiğini söylüyor. \"Temel\" bir besin olan kolin sağlığımız için gerekli ama vücudumuz onu yeterli miktarda üretemiyor. Nutritional Insight isimli danışmanlık şirketinin kurucusu ve CEO'su olan bilim yazarı Emma Derbyshire'a göre bu nedenle yediklerimiz içtiklerimizle kolini dışarıdan almamız gerekiyor. Bu açıdan omega-3 yağ asitlerine benzediğini belirten Derbyshire \"aslında B vitaminleriyle daha yakından ilişkili\" olduğunu söylüyor. Kolin en çok kırmızı et, yumurta, balık, tavuk ve süt ürünleri gibi hayvansal kaynaklı gıdalarda bulunuyor. Ancak yer fıstığı, barbunya, mantar ve brokoli gibi bazı bitkisel gıdalarda da var. Fakat hayvansal gıdalar genellikle daha yüksek kolin içeriyor. Koline vücudumuzda karaciğer fonksiyonları da dahil olmak üzere birçok işlem için ihtiyaç duyarız. Yetersizliği çeşitli sağlık sorunlarına yol açabilir. Jiang, \"Kolin, yağın karaciğerden taşınmasına yardımcı olur. Eksikliği olduğunda kişi karaciğer yağlanması geliştirebilir\" diyor. Kolin ayrıca hücre zarlarımızın ana bileşeni olan fosfolipidlerin sentezlenmesine yardımcı olur. Kolin eksikliği, hücre çoğalmasını etkileyen genlerin ifadesini bozabilir. Özellikle bebek gelişimi sırasında, kolin eksikliği beyin hücrelerinin çoğalmasını engelleyerek zararlı sonuçlara yol açabilir. Derbyshire, kolinin özellikle bir \"beyin besini\" olduğunu söylüyor. Vücudumuzun, sinir hücreleri aracılığıyla beynimizden vücudumuza mesaj taşıyan asetilkolin adlı nörotransmitteri üretmesi için koline ihtiyaç duyar. Asetilkolin; hafıza, düşünme ve öğrenme gibi süreçlerde görev alan beyin hücrelerinde kilit rol oynar. Prag Yaşam Bilimleri Çek Üniversitesi'ndeki bilim insanları tarafından yapılan ve 36 ila 83 yaşları arasında yaklaşık bin 400 kişiyi kapsayan bir çalışmada, daha yüksek kolin alımına sahip kişilerin daha iyi hafızaya sahip olduğu bulundu. Çalışmaya göre orta yaşlarda kolin alımının, beyni koruyabileceği öne sürülüyor. Kolin, aynı zamanda öğrenme ve hafızayı geliştirebileceği düşünülen \"nootropik\" takviyelerde de sıkça yer alıyor. Bunun tersine, kolin eksikliği Alzheimer ve Parkinson gibi nörodejeneratif hastalıklarla ilişkilendiriliyor. Kolinin beyni etkileme yollarından biri de ruh sağlığı olabilir. 2009 yılında The American Journal of Clinical Nutrition dergisinde yayımlanan bir çalışmada, yüksek kolin alımının daha düşük kaygı düzeyleriyle ilişkili olduğu bulundu. Mart 2022'deki başka bir çalışmada da daha yüksek kolin alımı depresyon riskinin azalmasıyla bağlantılı olduğu sonucuna ulaşıldı. Yeterli kolin alımı başka faydalar da sağlayabilir. Amerikan Beslenme Derneği'nce fareler üzerinde yapılan araştırmalarda, kolinin kalp hastalığı riskini artırabilen homosistein adlı amino asit seviyelerini düşürdüğü görüldü. Yüksek homosistein seviyeleri osteoporozla da ilişkilendirildi. Kolin alımı yüksek olan bireylerin kemik yoğunluğu da daha yüksek bulundu. Bu, güçlü ve sağlıklı kemiklerin bir göstergesi. Norveç Deniz Araştırmaları Enstitüsü'nden araştırmacı ve kolin ve kemik sağlığı üzerinden araştırmalar yapan Øyen Jannike'e göre kolinin kemik kaybına karşı etkili olma potansiyeli var. Bunun bir nedeni homosistein olabileceğini belirten Jannike, aynı zamanda kolinin hücre zarlarımızın yapısal bir parçası olduğunu da söylüyor. Bir çocuğun doğumdan sonraki ilk iki yılı, gelişimi açısından kritik öneme sahip. Hamilelik ve emzirme dönemlerinde annenin beslenmesinin çocuk üzerindeki etkisi de bu nedenle oldukça büyük. Araştırmalar, kolinin bebeğin anne karnındaki gelişimi için son derece önemli olduğunu gösteriyor. Hatta bebekler, annelerinden üç kat daha fazla kolinle doğar; bu da bu dönemde kolinin ne kadar gerekli olduğunu gösteriyor. Bazı çalışmalar, hamilelikte anne karnındaki kolin düzeyi ile bebeğin bilişsel gelişimi arasında pozitif bir ilişki olduğunu gösteriyor. Bu faydalar çocuğun sonraki yıllarındaki gelişimine de katkı sağlayabilir. 2013 yılında Amerikan Epidemiyoloji Dergisi'nde yayımlanan bir çalışmada, hamileliğin ikinci üç aylık döneminde (13. – 28. haftalar) en yüksek kolin alımına sahip kadınların çocuklarının, 7 yaşında kısa ve uzun süreli hafıza testlerinde daha yüksek puan aldığı bulundu. Bazı araştırmalar, hamilelikte yetersiz kolin alımının, çocuklarda dikkat eksikliği / hiperaktivite bozukluğu vb. davranışlarla bağlantılı olabileceğini öne sürüyor. Derbyshire \"Okullarda giderek daha fazla dikkat eksikliği/hiperaktivite bozukluğu ve disleksi görüyoruz. Bunların bir kısmı genetik, ama bazı durumlarda bebekler anne karnındayken yeterli besin alamıyor\" diyor ve şöyle devam ediyor: \"Bu çok ince nörogelişimsel değişimler sonradan etkili olabiliyor. Şu anda sadece sonuçlarla uğraşıyoruz.\" Hamilelik ve emzirme döneminde kolin düzeyi ile beyin gelişimi arasındaki ilişkiyi araştıran Jiang, \"Hayvan deneylerinde, anne daha fazla kolin aldığında, yavruların bilişsel gelişimi daha iyi oluyor\" diyor. \"İnsanlarda da benzer sonuçlar görmeye başlıyoruz, ama birebir aynı değil.\" 2020 yılında yapılan bir incelemede, 38 hayvan ve 16 insan çalışması masaya yatırıldı ve kolin takviyesinin beyin gelişimine yardımcı olduğu sonucuna varıldı. Ancak şu anda yalnızca hayvan çalışmalarında kolin ile bilişsel işlevler arasında güçlü bir bağlantı gösterilebildi. Çalışma, ideal takviye miktarını belirtmese de, insanlarda genellikle günde 930 mg'a kadar kolin içeren takviyelerin kullanıldığını ve herhangi bir olumsuz etki görülmediğini belirtiyor. Bu miktar yaklaşık altı yumurtada bulunan koline eşdeğer. Øyen'a göre bazı kişilerin günlük önerilen miktardan daha fazla koline ihtiyacı olabilir. Øyen örnek olarak da östrojen seviyesi daha düşük olan menopoz sonrası kadınlar ya da karaciğer yağlanmasına sahip olan kişileri gösteriyor. Derbyshire, genetik farklılıklara bağlı olarak bazı bireylerin kolin gereksiniminin daha yüksek olabileceğini söylüyor. Jiang, kolin içeren besinleri tükettiğimizde bu bileşiğin kana kolayca geçtiğini, dolayısıyla yeterince almak konusunda avantaj sağladığımızı söylüyor. Ancak bazı çalışmalar, pek çok insanın yeterli kolin almadığını gösteriyor. Bir çalışmaya göre, ABD'li yetişkinlerin sadece yüzde 11'i önerilen günlük miktarı karşılıyor. Yumurta, kolin açısından en güçlü kaynaklardan biri. Bu nedenle vegan beslenen bireylerin yeterli kolin alamama riski olabilir. Ancak bitkisel kaynaklar ve kolin takviyeleri gelişmiş ülkelerde de oldukça yaygın. Bir araştırma, yumurta yiyen kişilerin kolin alımının, yumurta yemeyenlere göre neredeyse iki kat daha fazla olduğunu ortaya koymuş. Araştırmacılar, günlük yeterli miktarda kolin alımının, yumurta yemeden ya da takviye kullanmadan \"son derece zor\" olduğunu söylüyor. Jiang, Avrupa Gıda Güvenliği Otoritesi'nin (EFSA) 400 mg'lık günlük kolin önerisi, diyet dikkatlice planlandığında çoğu kişi tarafından karşılanabileceğini söylüyor. Veganlar için bazı kolin kaynakları ise şöyle: Øyen, yeterince kolin almadığını düşünen kişilerin günlük bir takviye kullanabileceğini belirtiyor. Öte yandan, kolinin sağlık üzerindeki faydalarının arkasındaki mekanizmaları daha iyi anlayabilmek için hem hayvan hem de insan çalışmaları yapılması gerektiğini söylüyor. \"Klinisyenler artık kolinin daha fazla farkında\" diyen Derbyshire, kolinin göz ardı ediliyor gibi görünmesine karşın yakında hak ettiği ilgiyi göreceğine inanıyor.", "summary": "Kolin, beyin sağlığından sindirim sistemine kadar birçok önemli işlevi olan bir organik bileşiktir. Yeterli kolin alımı, bilişsel performansı artırmaktan nörogelişimsel bozukluklara karşı korumaya kadar birçok fayda sağlar. Ayrıca, kolin eksikliği, karaciğer yağlanması, nörolojik hastalıklar, depresyon ve kaygı gibi sağlık sorunlarına yol açabilir. Kolin en çok hayvansal kaynaklı gıdalarda bulunur, ancak bazı bitkisel kaynaklar ve takviyelerle de elde edilebilir. Yeterli kolin alımı, özellikle hamilelik ve emzirme dönemindeki kadınlar için önemlidir. Araştırmalar, kolin alımının, beyin gelişimi ve hafıza gibi bilişsel işlevlerde pozitif etkiler yarattığını göstermektedir."}
{"text": "Sağlık Bakanlığı'na bağlı Türkiye İlaç ve Tıbbi Cihaz Kurumu, 20 Kasım 2024'te bazı hormon ilaçlarının artık yalnızca reçete ile satılabileceğini duyurdu. Kısıtlanan ilaçlar arasında trans erkeklerin kullandığı testosteron enjeksiyonları ve jeller ile trans kadınların kullandığı östrojen artırıcı kontraseptifler de bulunuyor. Bunlar trans bireylerin cinsiyet uyum süreçlerinde kullandığı hormon tedavisi ilaçları. Bakanlık bu düzenlemenin \"yanlış kullanımı\" ve \"suistimalleri\" önlemeyi amaçladığını söylüyor. LGBTİ+ aktivistler ise uygulamaların cinsiyet uyum süreçlerini olumsuz yönde etkilemesinden endişe ediyor. Uzmanlar bu ilaçların risklerine dikkat çekiyor ve reçeteli satılması gerektiğini doğruluyorlar. Ancak LGBTİ+ bireylerin sağlık hizmetlerinde engellerle karşılaştıklarını vurgulayarak ilaçlara getirilen kısıtlamaların cinsiyet değişim sürecini de zorlaştırdığını söylüyorlar. Gazi Üniversitesi'nde psikyatri profesörü olan ve uzun yıllardır LGBTİ+ bireylerle çalışan Prof. Dr. Selçuk Candansayar, \"Eğer cinsiyet geçiş klinikleri, psikiyatrlar ve endokrinologlar siyasi baskı altında olmasaydı, bu reçete gerekliliği son derece doğru bir uygulama olabilirdi. Ancak mevcut şartlarda, çoğu trans birey kendi kendilerine aldıkları bu hormon tedavilerini tek çıkış yolu olarak görüyor\" diyor. İstanbul'da yaşayan trans aktivist ve fotoğraf sanatçısı Üzüm, yeni düzenlemelerin etkilerine ilk elden tanık olduğunu söylüyor. BBC Türkçe'ye konuşan, Üzüm yakın arkadaşları arasında intihar düşüncelerini tetikleyen yorumlar duyduğunu aktarıyor ve ekliyor: \"Birçok kişi 'Ne yapacağız? Yeniden kadın mı olacağız?' diye soruyor.\" Ömrü boyunca bu hormon ilaçlarını kullanmak zorunda olduğunu belirten Üzüm, elinde son bir kutu ilaç kaldığını söylüyor. Teknik olarak ilacı yazdırması mümkün olsa da daha önce yaşadığı hastane deneyimlerinin kendisini korkuttuğunu ifade ediyor: \"Çok büyük travmalarım var. Çok kez doktorlar tarafından reddedildim. Hakarete uğradım. Bunları yaşadıktan sonra translar kurumlara olan güvenini kaybediyor.\" BBC Türkçe, bu haberle ilgili daha detaylı bilgi talebiyle Sağlık Bakanlığı'na başvurdu ancak yanıt alamadı. Türkiye'de cinsiyet değişimi, Türk Medeni Kanunu'nun kapsamında düzenlenmiş yasal bir süreç. Cinsiyet değiştirmek isteyen 18 yaşını doldurmuş, bekâr ve \"transseksüel yapıda\" olduğunun sağlık raporuyla belgeleyebilen kişiler mahkemelere başvurabiliyor. Mahkeme, cinsiyet değişimi için izin verdiğinde bu kişi, özel veya devlet hastanesinde ameliyat da dahil tedavi sürecine başlayabiliyor. Ancak birçok kişi bu süreci resmi yollardan değil kendi imkanlarıyla yönetiyor. BBC Türkçe'ye konuşan ancak ismini vermek istemeyen Türk Tabipleri Birliği (TTB) ve Türkiye Psikiyatri Derneği üyesi bir hekim de cinsiyet değiştirmeye karar veren birçok kişinin psikiyatrist ya da endokrinoloğa erişmekte yaşadıkları güçlük nedeniyle kendi başlarına hormon tedavisi kullandığını söylüyor. Ankara'da iki yıldır kendi imkanlarıyla geçiş sürecini yöneten ve Temmuz ismini kullanan bir trans kadın \"Hormonları nasıl güvenli kullanabileceğimizi birbirimize öğretiyoruz. Bu, topluluk içinde nesilden nesle aktarılan bir bilgi\" diyor. Türkiye İlaç ve Tıbbi Cihaz Kurumu, 20 Kasım 2024'te yayınlanan kararla bu ilaçlara erişimi reçeteye bağladı ve eczanelere de ilaçların temini konusunda kota getirdi. Kararı eleştiren doktorlar dahi bazıları ömür boyu kullanılan bu ilaçların dikkatli tüketilmesi gerektiği konusunda hemfikir. Prof. Candansayar BBC Türkçe'ye yaptığı değerlendirmede \"Bunlar güçlü ilaçlar. Yanlış kullanıldıklarında kardiyovasküler hastalıklar, yüksek tansiyon ve hatta kanser gibi ciddi sağlık risklerine neden olabilir. Özellikle tıbbi gözetim olmadan kullanıldığında, östrojen ve progesteron tehlikeli olabilir\" diyor. Ancak Türkiye'deki mevcut koşullarda reçetenin cinsiyet değiştirme süreçlerine erişimi kısıtlayacağı uyarısında bulunuyor. Türkiye LGBTQIA+ Tıp Öğrencileri Ağı, hormon tedavisinin aniden kesilmesinin ciddi fiziksel ve zihinsel sağlık sonuçları doğurabileceği konusunda uyarıyor. Bunlar arasında ani sıcak basmaları, yorgunluk, uyku bozuklukları ve trans erkekler için bazı durumlarda adet döngüsünün yeniden başlaması bulunuyor. Cinsiyet uyum ameliyatı geçirmiş bireyler için hormon tedavisinin aniden kesilmesi kemik yoğunluğunda hızlı düşüşlere ve kardiyovasküler komplikasyonlara da yol açabiliyor. Avrupa, Uluslararası Lezbiyen, Gey, Biseksüel, Trans ve İnterseks Derneği (ILGA) ilaç kısıtlamasının özellikle yoksul transların ilaçlara erişimine zarar vereceğini söylüyor. Dernek, \"Birçok trans artık bu hormonlara erişemeyecek ve hatta bazıları bunları temin etmek için sağlık riskleri ve fahiş fiyatlarla sonuçlanabilecek düzensiz yollara başvuracak\" uyarısında bulunuyor. Temmuz içinde bulunduğu durumu, \"İki yıllık emek, iki yıllık maddi yük ve muazzam bir baskı. Nihayet kendimi rahat hissettiğim bir bedene kavuştum. Ama eğer hormonlara erişimim kalmazsa, bedenimin geriye dönük değişimini izlemek yıkıcı olabilir\" sözleriyle açıklıyor. TTB üyesi hekim bu ilaçları reçeteyle kısıtlamanın \"insanların merdiven altı yollarla ya da kayıt dışı tedaviler kullanmasının önüne geçmeyeceğini\", aksine bu eğilimi artıracağını düşünüyor. Bu hekime göre çözüm, cinsiyet uyumuyla ilgili insanların psikiyatristlere ya da diğer doktorlara ulaşmasını kolaylaştırmak: \"Bununla ilgili bir adım atmadan sadece erişimi güçleştirmek insanların sağlığı öncelenerek alınmış bir karar gibi durmuyor.\" Kaos GL'den İnsan Hakları Uzmanı Defne Güzel, \"Zaten Türkiye'de cinsiyet uyum süreci koşulları ve cinsiyetin hukuken tanınması süreçleri oldukça zor işliyor. İlaçların kısıtlanması bu zorluğu pekiştiriyor\" yorumunu yapıyor. Güzel, üzerlerindeki baskının giderek daha da arttığını söylüyor ve ekliyor: \"LGBTİ+'ların acil ihtiyaçları var. Sağlığa erişim, barınma, ve istihdam bunların başında geliyor. Nefret cinayetlerine, saldırılarına ve söylemlerine karşı durmak artık hayat memat meselesi. Bizler burada olmaya, hakkımızı savunmaya devam edeceğiz.\" Pembe Hayat LGBTİ+ Dayanışma Derneği'nin öncülüğünde başlatılan bir çevrimiçi anket, 20 Kasım 2024'teki reçete kısıtlamasının ardından trans bireylerin hormon tedavisi ilaçlarına erişiminde bazı sıkıntılar yaşandığını ortaya koyuyor. Ankete katılanların yüzde 62'si hormon tedavisine sorunsuz erişebildiğini söylüyor. Katılımcılar ilaçlara erişimde bürokratik engeller (yüzde 36), ecza depolarındaki tedarik sorunları (yüzde 32), artan maliyetler (yüzde 28) ve sağlık hizmeti sağlayıcılarına ulaşmadaki zorluklardan (yüzde 26) bahsediyor. Ankete katılanların yüzde 77'si ise tedavi ile ilgili mali yüklerinin arttığını ifade etti. Ankara'da yaşayan trans aktivist ve 17 Mayıs Derneği Uluslararası İlişkiler Sorumlusu Janset Kalan ayrıca cinsiyet uyum sürecine ilişkin sağlık hizmeti sunabilen sınırlı sayıdaki hastanede yaşanan yoğunluk nedeniyle, randevu bulmanın, tedaviye başlamanın ya da yeni reçete almanın da zorlaştığını savunuyor. Özellikle 25 yaş ve altı genç translarda gelecekleriyle ilgili kaygının daha da derinleştiğini belirten Kalan, başvurularda \"özkıyım gibi olumsuz düşüncelerin arttığını\" söylüyor. Sağlık Bakanlığı'nın ilaçlarla ilgili kararından kısa süre sonra devlet hastanelerindeki trans klinikleri ile ilgili de bir gelişme yaşandı. 30 Ocak'ta da kamu hastanelerinde denetim süreçlerini güçlendirmek amacıyla yeni bilimsel komisyonlar oluşturuldu. Bu komisyonlar arasında \"Cinsiyet Değişikliği Denetim ve Değerlendirme Bilimsel Komisyonu\" da bulunuyor. Bu komisyon, cinsiyet disforisi (cinsiyet hoşnutsuzluğu) tanısı alan hastaların başvurduğu hastaneleri inceleyecek. Alınan kararla birlikte, Cerrahpaşa, Hacettepe, Marmara, Kocaeli ve Çapa gibi üniversite hastanelerinde faaliyet gösteren trans klinikleri denetime tabi tutulacak. Sağlık Bakanlığı, cinsiyet değişikliğinin yanı sıra radyolojiden ortopediye pekçok dalda açıklan komisyonların \"sistemdeki aksaklıkları tespit edeceğini ve yeni bilimsel rehberler hazırlayacağını\" söylüyor. Bakanlık bu sayede sağlık sektöründeki kontrol mekanizmalarının daha etkili hale getirilmesini planlıyor. Bu makalede X içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. X paylaşımının sonu Prof. Candansayar, komisyonun \"Bürokratik anlamda cinsiyet değiştirme kliniklerini ortadan kaldırma\" amacı taşıdığını öne sürüyor. Prof. Candansayar, \"Baskı, heteroseksüel olmayan bütün cinsel yönelimlere dönük\" yorumunu yapıyor. Hükümetin LGBTİ+ bireyleri toplumun dışına ittiğini savunan Prof. Dr. Candansayar, \"Onları ayrımcılığa maruz kalmayı hak eden ikinci sınıf vatandaşlar haline getiriyor. Bu, temel insan özgürlüklerine yönelik bir saldırıdır\" diyor. Temmuz için mesele sadece trans topluluğunu ilgilendirmiyor. Hükümetin LGBT+ bireyleri Türkiye'nin ekonomik ve sosyal sorunları için günah keçisi yapmaya çalıştığını savunan Temmuz, \"Ama bu sadece bizimle ilgili değil; bu, beden bütünlüğüyle ilgili bir mesele\" diyor. Temmuz insanları bu konuya duyarlı olmaya çağırıyor: \"Bedenlerimizi kontrol etmeye başlayan bir hükümet herkesi etkiler. Bu, trans haklarından çok daha büyük bir mesele.\" BBC Türkçe, Sağlık Bakanlığı'ndan konulara ilişkin yorum talep etti ancak yanıt alamadı.", "summary": "Sağlık Bakanlığı, 20 Kasım 2024'te trans bireylerin kullandığı hormon ilaçlarının yalnızca reçeteyle satılacağını duyurdu. LGBTİ+ aktivistler, bu düzenlemenin cinsiyet uyum süreçlerini zorlaştırabileceğinden endişe ediyor, uzmanlar ise ilaçların dikkatli kullanılmasını gerektiğini vurguluyor."}
{"text": "ANNA SCHROLL Science Advances dergisinde yayımlanan yeni bir araştırmaya göre alkol alan erkek meyve sinekleri, dişilerine daha çekici görünüyor. Erkek meyve sineklerinin yiyeceklerine alkol eklendiğinde, dişileri çeken kimyasalların salımı artıyor ve çiftleşmede başarı şansları yükseliyor. Sirke sineği diye de bilinen meyve sinekleri ya da Latince adıyla Drosophila melanogaster, genelde gıda çöplerinin etrafında yaşıyor ve çürüdükçe alkol üreten meyvelerden besleniyor. Bilim insanları da neden bu sineklerin alkolü çekici bulduğunu ve nasıl etkilediğini araştırıyordu. Daha önceki araştırmalarda, dişiler tarafından reddedilen erkekler arasında çiftleşmenin verdiği yüksek hazzın yerine geçecek bir şey aradıkları gibi farklı teoriler üzerinde çalışılmıştı. Araştırmanın yazarı ve Max Planck Enstitüsü Evrimsel Nöroetoloji Bölümü Başkanı Bill Hansson'a göre, bu tür araştırmalar sinek davranışına antropomorfik (insani niteliklerin başka bir varlığa atfedilmesi, insan biçimci) bir bakış açısıyla yaklaşıyor, oysa bu son çalışma alkolün sineklere üreme avantajı sağladığını gösteriyor. \"Sineklerin depresyonda oldukları için alkol aldıklarını düşünmüyoruz\" diyen Hansson sineklerin hem çürüyen meyvelerdeki karbonhidratlara ve mayaya hem de alkole olan ilgisinin birbirinden ayrılamayacağını sözlerine ekledi. Çalışmada, alkol ve özellikle metanol, erkeklerin feromon adı verilen kimyasal cinsiyet sinyallerinin üretimini ve salınımını artırarak onları dişiler için daha çekici hale getirdi. Feromonlar, aynı türden başka bir hayvanın davranışını etkilemek için havaya doğru salınıyor. Bu nedenle erkekler, özellikle de daha önce hiç çiftleşmemiş olanlar, alkole güçlü bir şekilde ilgi duydu. Yeni çalışma ayrıca sineğin alkol kokusuna verdiği tepkinin beynindeki üç farklı sinirsel devre tarafından kontrol edildiğini gösterdi. Bunlardan ikisi erkek sinekleri az miktarda alkole çekmekten sorumluyken, üçüncüsü aşırı miktarların caydırıcı bir etkiye sahip olmasını sağlıyor. Alkolün zehirli olması, sineğin beyninde içmenin risklerini ve faydalarını dikkatlice tartmasını sağlıyor. Bunu da alkol istek sinyallerini isteksizlikle dengeleyerek yapıyor. Nebraska Üniversitesi'nden Ian Keesey, \"Bu, sineklerin alkol zehirlenmesi riski olmadan alkol tüketiminin tüm faydalarını elde etmelerini sağlayan bir kontrol mekanizmasına sahip oldukları anlamına geliyor\" dedi. Araştırmacılar, incelemeleri için sinek beynindeki süreçleri görselleştirmek için görüntüleme teknikleri, çevresel kokuların kimyasal analizleri ve davranışsal çalışmalar gibi fizyolojik çalışmaları birleştirdiler.", "summary": "Yeni bir araştırmaya göre alkol alan erkek meyve sinekleri, dişilerine daha çekici hale geliyor. Alkol, erkek sineklerin feromon üretimini artırarak çiftleşme başarılarını yükseltiyor ve beyinlerinde alkol tüketiminin risklerini dengeleyerek faydalarını maksimize ediyor."}
{"text": "Sağlık Bakanlığı yeni bir yönetmelikle tıp merkezlerinde planlı sezaryeni yasakladı. Resmi Gazete'de 19 Nisan'da yayımlanan Ayakta Teşhis ve Tedavi Yapılan Özel Sağlık Kuruluşları Hakkında Yönetmelik'te \"Tıp merkezinde planlı sezaryen yapılamaz\" ifadesi yer aldı. Bu yönetmeliğin vajinal yolla doğuma dair tartışmaların ardından gelmesi dikkat çekti. Peki tıp merkezleri nedir ve bu yasak ne anlama geliyor? Tıp merkezleri \"ayaktan teşhis ve tedavi hizmetlerinin sunulduğu özel sağlık kuruluşu\" olarak tanımlanıyor. Sağlık Bakanlığı'nın 2019 verilerine göre Türkiye'de faal 629 tıp merkezi, 571 faal özel hastane, 899 Sağlık Bakanlığı hastanesi ve 69 üniversite hastanesi bulunuyor. BBC Türkçe'nin sorularını yanıtlayan Türk Jinekoloji ve Obstetrik Derneği Başkanı Prof. Dr. İsmail Mete İtil, \"Aslında tıp merkezlerinde doğum da sezaryen de, gece yatışlı yerler olmadıkları için önerilen bir şey değil\" dedi. Prof. İtil, bu yönetmeliğin \"özel hastanelerde de sezaryenin yasaklandığı\" gibi lanse edildiğini ancak öyle olmadığını söyledi: \"Bu yönetmelik yalnızca tıp merkezlerini kapsıyor, özel hastaneleri kapsamıyor.\" Sezaryenin takip gerektirdiğini ve bu yüzden gece yatış imkanı olan bir yerde yapılmasının doğru olduğunu anlatan Prof. İtil, \"Ama tıp merkezlerinde yataklı tedavi yok. Ondan dolayı da yasaklanması yanlış değil\" dedi. Vajinal yolla doğumu özendirdiklerini belirten Prof. İtil, cerrahi işlemler için daha donanımlı yerlerin olması gerektiğini aktardı. BBC Türkçe'ye konuşan Türk Tabipleri Birliği Başkanı Dr. Alpay Azap da son dönemde hükümetin vajinal yolla doğumu öne çıkarmak için adımlar attığını hatırlattı. Dr. Azap doğumların genellikle hastanelerde yapıldığını, tıp merkezlerinde doğumun çok sık olmadığını aktardı. Azap, tercih edilmesi gereken yöntemin vajinal yolla doğum olduğunu belirtirken \"Fakat sonuçta bu tıbbi bir karar. Bu doktor ve gebenin birlikte konuşarak karar vereceği bir durum\" dedi ve ekledi: \"Böyle zorlamalarla, yasaklarla olmaması gerekiyor. Belki özendirici şeyler yapılabilir. Yasak olduğu zaman gerçekten sezaryene ihtiyaç duyanlar ne yapacak o zaman?\" İlk doğumunu sezaryenle yapan kişilerin ikinci doğumu vajinal yolla yapmasının birtakım riskleri olduğunu belirten Azap, \"Bakanlığın bu zorlaması nedeniyle duyuyoruz, ilk doğumu sezaryen olan kişilere ikinci doğumu normal yolla yapması için zorlayanlar oluyor\" diye konuştu. Azap gebe takibinin önemli olduğunu ve bunun iyi yapılması durumunda kadınların vajinal yolla doğumu tercih edeceğini ekledi. Türkiye'de sezaryenle doğum oranı, pek çok Avrupa ve OECD ülkesinin üstünde. 2017'de Türkiye bu alanda dünya birincisiydi. Uzmanlara göre Türkiye'deki sezaryen oranlarının yüksek olmasında gebeler için ücretsiz doğal doğum koşullarının yetersiz olması ve vajinal doğuma yönelik yaygın endişeler rol oynuyor. Dr. Azap, bunun pek çok nedeni olduğunu, gebe takiplerinin yeterince yapılamıyor olmasının, polikliniklerinin yeterli olmamasının ve aile hekimlerinde gebe takiplerinin yeterli yapılmamasının bu nedenler arasında olduğunu söyledi. \"Bir de zaman isteyen bir şey normal doğum. Zaman ve daha çok emek istiyor\" diyen Dr. Azap, hekimlerin hastaya ayıracak vakitlerinin az olması ve özel hastanelerin işleyişi açısından sezaryenle doğumun daha pratik olmasının da diğer nedenler arasında yer aldığını belirtti. BBC Türkçe'ye konuşan Kadın Hastalıkları ve Doğum Uzmanı Dr. Gülnihal Bülbül de sağlığın özelleştiği, doğumun özel hastanelere taşındığı ülkelerde sezaryen oranlarının hızla arttığını aktarmıştı. Türkiye'nin yanı sıra Mısır, İran, Güney Amerika ve Avustralya'yı da bu kategoride sayan Dr. Bülbül, \"Sağlık hizmetleri özelleştikçe kâr amacı öne çıkar, daha fazla tetkik ve operasyon yapılır. O nedenle de doğumda operatif doğum şekli, yani sezaryen görülme oranı artar\" demişti. CHP Aile ve Sosyal Hizmetler Bakanlığı'ndan Sorumlu Genel Başkan Yardımcısı Aylin Nazlıaka 20 Nisan Pazar günü yönetmelik hakkında yaptığı açıklamada, bu düzenlemenin \"dezavantajlı kesimlerde yer alan kadınları doğrudan etkileyeceğini\" söyledi: \"Büyük şehirlerin dışında, birçok ilçede ve kasabada tıp merkezleri sayesinde temel sağlık hizmetlerine erişilebilmektedir. Bu merkezlerde planlı sezaryen yapılmasının yasaklanması, kadınların güvenli ve kontrollü bir doğum sürecine ulaşmasını ciddi şekilde engelleyecektir. \"Yani bu kararla birlikte sadece özgürlükler değil, yaşamlar da riske atılıyor.\" Nazlıaka açıklamasını \"Bir doğumun nasıl olacağına kadın ve doktoru birlikte karar verir. Elinizi kadınların bedeninden çekin! Çıkın insanların yatak odasından!\" sözleriyle sonlandırdı. Kadın örgütleri de hükümeti kadın bedeni üzerinde tahakküm kurmaya çalışmakla suçlayarak protesto çağrısında bulundu. Türkiye Kadın Dernekleri Federasyonu, \"Kadınların doğum biçimi tercihine müdahale etmek, hem vücut dokunulmazlığına, hem de sağlık hakkına doğrudan saldırıdır\" açıklamasını yaptı. Federasyon yasağı \"Kadınların rızasını yok sayan, iradesini hiçe sayan, onu devletin doğum makinesi gibi gören bir ideolojik müdahale\" şeklinde değerlendirildi. Önce Çocuklar ve Kadınlar Derneği'nin açıklamasında ise \"Sezaryen yasağını kürtaj yasağından, kürtaj yasağını doğum teşviklerinden, doğum teşviklerini kadın düşmanı aile politikalarından bağımsız düşünemeyiz\" ifadesi yer aldı. Dernek tepkisini şu sözlerle sürdürdü: \"Bilimsel veriler açık. Sezaryen birçok durumda hem anne hem de bebek için hayat kurtarıcı bir müdahale. Sezaryen gibi, modern tıbbın kadınlara kazandırdığı bu yaşamsal tıbbi ilerlemeyi savunmak zorunda kalmak başlı başına abesle iştigaldir. \"Sezaryeni şeytanlaştıranlar yalnızca kadın düşmanı değil, aynı zamanda bilim düşmanı bir ideolojinin taşıyıcısıdır. Tanımıyoruz.\" Kadın Koalisyonu'ndan \"Sezaryen yasağı, kürtaj yasağının öncülüdür. AKP elini kadınlardan çek!\" açıklaması geldi. Halkevci Kadınlar'ın açıklamasında ise \"Kadınların her gün öldürülmesini dert etmeyen devlet aylardır nasıl doğuracağımızı dert ediyor! Bir kadının nasıl doğuracağı hakkında karar sadece kendisine ve hekime aittir\" denildi. Kadın Cinayetlerini Durduracağız Platformu, \"Doğal olan kadınların kararlarına karışmamak!\" sloganıyla 21 Nisan Pazartesi günü İstanbul ve Ankara'daki İl Sağlık Müdürlükleri önünde yasağı protesto etme çağrısı yaptı. İstanbul Mor Dayanışma da \"kararı kabul etmediklerini\" belirten açıklamalarında eylem çağrısında bulundu. Son dönemde sezaryen doğum tartışmaları, Süper Lig'in 31. haftasında Sivassporlu futbolcuların Sağlık Bakanlığı'nın vajinal doğuma teşvik için yürüttüğü kampanyanın pankartını taşımasıyla başlamıştı. \"Doğal olan normal doğum\" yazan pankart çok sayıda kadının tepkisini çekmişti. Pankartı savunan Cumhurbaşkanı ve AKP Genel Başkanı Recep Tayyip Erdoğan, \"Bakanlığımızın normal doğumu teşvik etmesi, cerrahi müdahale yerine normal doğumu özendirmesi sizi niçin bu kadar rahatsız ediyor\" demişti.", "summary": "Sağlık Bakanlığı, tıp merkezlerinde planlı sezaryeni yasaklayan yeni bir yönetmelik yayımladı. Kadın örgütleri ve bazı uzmanlar, bu düzenlemenin, özellikle kırsal alanlarda kadınların güvenli doğum seçeneklerine ulaşmalarını engelleyeceğini ve kadın bedenine yönelik bir müdahale olduğunu belirterek protesto etti."}
{"text": "EPA Gazze'ye bir yardım teknesiyle gitmeye çalışan eylemciler, geminin Malta açıklarındaki uluslararası sularda silahlı insansız hava aracı (SİHA) saldırısına uğradığını duyurdu ve saldırıdan İsrail'i sorumlu tuttu. Özgürlük Filosu Koalisyonu, The Conscience (Vicdan) adlı teknenin Cuma gecesinin ilk dakikalarında vurulduğunu ve saldırının hemen ardından SOS mesajı gönderildiğini belirtti. BBC, yakındaki bir petrol tankeri mürettebatından birinin kaydettiği yardım mesajının ses kaydına ulaştı. Mesajda geminin kaptanı, SİHA saldırılarını ve güvertedeki yangını bildirirken duyuluyor. Malta hükümeti, teknedeki herkesin \"güvende olduğunun teyit edildiğini\" ve güvertedeki yangının \"gece saatlerinde kontrol altına alındığını\" belirtti. Türkiye Dışişleri Bakanlığı saldırıyı kınadığı açıklamasında, Türk vatandaşlarının güvenli bir konuma nakledilmesi için Malta makamlarıyla irtibat halinde olduklarını duyurdu. Mavi Marmara Özgürlük ve Dayanışma Derneği Genel Başkanı İsmail Songür, teknede bulunan kişiler arasındaydı. Songür, 2010'da Mavi Marmara gemisine yönelik saldırıda öldürülen Cengiz Songür'ün oğlu. REUTERS Özgürlük Koalisyonu Filosu, Gazze'ye iklim eylemcisi Greta Thunberg gibi isimlerle gitmeyi planladığını ve \"İsrail'in yasadışı kuşatması ve tecridine\" karşı çıkacaklarını duyurmuştu. Malta hükümeti 12 mürettebat ve dört sivilin güvende olduğunun teyit edildiğini söylerken, kuruluş gemide 21 farklı ülkeden eylemci olduğunu bildirdi. Özgürlük Filosu Koalisyonu, gemide Malta hükümetinin söylediği gibi 16 değil, 30 kişinin bulunduğunu savundu. Sivil toplum kuruluşu, İsrailli büyükelçilerin \"Gazze'nin devam eden tecridi ve sivil gemilerinin bombalanması da dahil, uluslararası hukuk ihlalleri nedeniyle görüşmeye çağrılması gerektiğini\" belirtti. İsrail Ordusu ise saldırı haberlerinin incelendiğini söylemekle yetindi. EPA Yardım girişiminin organizatörleri BBC'ye yaptıkları açıklamada, yaklaşık iki milyon Filistinlinin iki aydır İsrail ordusu tarafından tam bir abluka altında tutulduğu Gazze'ye doğru gitmeye hazırlanan grubun \"sabotajı\" önlemek için \"tam bir medya karartması ve gizlilik içinde faaliyet gösterdiğini\" söylemişti. Gönüllü Surya McEwen olaydan sonra gemiyle irtibatlarının kesildiğini, gemide yangın çıktığını ve hasar gördüğünü söyledi. Mavi Marmara Derneği de resmi hesabında derneğin başkanı Beheşti İsmail Songür'ün gemiden paylaştığı görüntülü bir mesaja yer verdi. 2010'da Gazze'ye doğru yol alan Mavi Marmara gemisi, İsrail güçlerinin saldırısına uğramış ve aralarında Türk eylemcilerin de bulunduğu 10 kişi ölmüş, 28 kişi yaralanmıştı. Bu makalede X içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. X paylaşımının sonu, 1 Saldırının jeneratörü hedef aldığının anlaşıldığı, bunun da gemiyi elektriksiz bıraktığı ve batma riskiyle karşı karşıya bıraktığı belirtildi. Malta hükümeti yangını söndürmek üzere olay yerine bir römorkör gönderildiğini ve yangının yerel saatle 01:28 itibariyle kontrol altına alındığını açıkladı. İsrail'in Vicdan adlı yardım teknesini vurmasına Türkiye siyasetinden de tepkiler geliyor. Gelecek Partisi Genel Başkanı Ahmet Davutoğlu, X hesabından paylaştığı mesajda \"İsrail, Türkiye'ye meydan okumuştur. Türkiye'nin caydırıcı gücünü gösterme zamanıdır\" dedi ve iktidara şu sözlerle yüklendi: \"İktidar sahipleri! Bu saldırganlığı basmakalıp hamasi açıklamalarla geçiştiremezsiniz! Türkiye'nin caydırıcı gücünü gösterme zamanıdır. \"İsrail Akdeniz'in ortasında Malta'nın 14 mil kuzeybatısında Türk vatandaşlarının bulunduğu bir yardım filosuna saldırarak uluslararası hukuka, Avrupa'ya ve Türkiye'ye saldırmıştır.\" Davutoğlu ayrıca, 2010'da Mavi Marmara gemisine yönelik saldırıda öldürülen Cengiz Songür'ün oğlu İsmail Songür'le temas kurduğunu, \"iki drone saldırısı ile ağır hasar aldıklarını ve denizin ortasında mahsur kaldıklarını söylediğini\" aktardı. Bu makalede X içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. X paylaşımının sonu, 2 İsrail iki ay önce Gazze'ye tüm geçişleri kapatarak gıda, yakıt ve ilaç dahil tüm malların girişini engelledi. Hamas ile altı haftalık ateşkesin ardından Gazze'ye yönelik saldırılarına yeniden başladı. Hamas'ın 7 Ekim 2023'te İsrail'e saldırısında 1.200'e yakın kişi öldü, 251 kişi de rehin alındı. İsrail'in saldırılarında ölen Filistinlilerin sayısı ise 52 bin 400'ü geçti.", "summary": "Malta açıklarında, Gazze'ye yardım götürmeye çalışan \"Vicdan\" adlı tekneye İsrail'in saldırdığı bildirildi. Saldırıda geminin elektrik sistemi zarar gördü ve yangın çıktı, ancak tüm mürettebatın güvende olduğu açıklandı. Türkiye'den de sert tepkiler geldi, Gelecek Partisi Genel Başkanı Ahmet Davutoğlu, İsrail'in bu eyleminin uluslararası hukuka saldırı olduğunu belirtti."}
{"text": "Yataktan çıkmak istemiyorsunuz. Yorganı kaldırmak bile size dağ gibi bir iş geliyor. Hiçbir şey yapmak istemiyorsunuz. Herhangi bir şeyden, o çok sevdiğiniz diziden, en gözde yazarınızın son romanından bile keyif almıyorsunuz. Ya da telefon çalıyor, açmadan önce \"Acaba hangi kötü haberi alacağım?\" diye kaygılanıyorsunuz. Hemen endişelenmenize gerek yok. Bu iki tablo, neredeyse herkesin zaman zaman karşılaştığı haller. Fakat bu iki duygu halinden biri iki haftadan uzun sürüyorsa, hele hele sosyal yaşamınızı, işinizi veya özel ilişkilerinizi olumsuz etkiliyorsa önemli olabilir. Tecrübeli psikiyatri uzmanı Dr. Tuncay Barut depresyonu \"normal duygu durumundan daha isteksiz, keyifsiz, mutsuz hissetme hali\" olarak tarif ediyor. \"Anksiyete ya da kaygı bozukluğunu da yaşamı işlevselliğini bozacak kadar negatif yorumlama, negatif düşünme, olumsuz senaryoyu peşinen satın alma diye özetleyebiliriz\" diye devam ediyor. Milas'ta yıllardır klinik psikologluk yapan Eda Can da kaygı bozukluğunu kaza yapma örneğiyle tarif ediyor: \"Kaza geçirmişse, tekrar kaza yaparsam diye endişelenmeye başlar. Kaza yaptığımızda hepimiz endişeleniriz ama bir şekilde yavaş yavaş da olsa araç kullanmaya başlarız, bir süre biraz daha dikkatli olur, sonra eski otomatik düzene döner. \"Kaygı bozukluğu olan kişiler ise böyle bir durumda araç kullanmamaya gayret eder ve kaygı da gittikçe büyür.\" Sağlık Bakanlığı depresyon belirtilerini şöyle sıralıyor: Yine Sağlık Bakanlığı'nın tanımına göre kaygı bozukluğunun temel belirtisi \"bir neden yokken ya da bir neden olsa bile durumla uygunsuz olan, aşırı olan, denetlenemeyen nitelikteki endişe\". Kişi, endişelerinin aşırı olduğunun farkında olsa bile endişelerini denetleyemiyor ve sakinleşemiyor. Kaygı bozukluğu ve depresyon aslında birbirinden çok farklı psikolojik sorunlar. Fakat birinin diğerini tetiklediği durumlar da sık görülüyor. Dr. Tuncay Barut, klinik deneyimlerine göre vakaların yarısından fazlasında bu iki rahatsızlığın birden görüldüğünü söylüyor ve ekliyor: \"Kaygı bir müddet sonra çökkünlüğe sebep olabiliyor. Çökkünlük de bir süre sonra umutsuzlukla beraber kaygıya sebep olabiliyor.\" Bu sorunun yanıtı hem evet hem hayır. Uzmanlara göre hafif seyreden bir tabloda depresyon ve kaygı bozukluğu varsa, ilaç almadan durumu idare etmenin çeşitli yöntemleri var. Hem psikolog Can'ın hem de psikiyatrist Dr. Tuncay Barut'un listelerinin ilk sıralarında fiziksel egzersiz bulunuyor. Barut \"Kendimizi ihmal etmezsek, sosyal hayatımızı ihmal etmezsek, egzersizimizi, beslenmemizi, fiziki sağlığımızı ihmal etmezsek depresyonun gelişmesini engelleme şansımız olur\" diyor. Barut'a göre aynı tavsiyeler, kaygı bozukluğu için de geçerli. BBC Türkçe'ye konuşan Türkiye Psikiyatri Derneği Başkanı Prof. Dr. Serap Aydoğan Taycan da hafif seyreden depresyon ve kaygı bozukluğu tablolarında kişiye yardımcı olabilecek tavsiyeleri şöyle özetliyor: Can ise \"Siz neyi seviyorsunuz? Önce bu sorunun yanıtını bulmanız gerekiyor\" diyor. \"'Sevdiğim, benim yıllardır yapmayı ertelediğim ya da unuttuğum neler var? Bana ne iyi gelir?' sorularının yanıtı neyse, kişinin yapması gereken şey de odur\" diye de ekliyor. Fakat uzmanlara göre hasta yukarıdaki tavsiyelerden sonuç almakta zorlanıyorsa ilaç kullanmak kaçınılmaz hale geliyor. Aynı zamanda Okan Üniversitesi Psikoloji Bölümü hocası olan Prof. Dr. Taycan hafif tablolarda beyindeki önemli kimyasallarının kendini toparlamasıyla durumun düzelebildiğini söylüyor fakat şu vurguyu da yapıyor: \"Ama bu kadar uzun sürmesine değer mi diye de bakmak gerekiyor. \"Biz ilaç tedavisine başladığımızda bunun aşağı yukarı ne kadar sürede geçeceğini öngörebiliyorsak, fakat kişiye bazı destekler sunup, kendi haline bıraktığımızda bunun daha uzun sürme ihtimali varsa, çok göze almamak gerekiyor diye düşünüyoruz biz hekim olarak.\" Prof. Taycan ayrıca depresyon ve kaygı bozukluğu uzadıkça, işlevsellik ve sosyal ilişkilerde bozulmanın yanı sıra güven kaybı da yaşandığını söylüyor. Eda Can orta ve ağır seyreden depresyon ve kaygı bozukluklarında ilaç kullanımının önemli olduğunu vurguluyor: \"Böyle hastalara hadi git 'resim yap', 'egzersiz yap' diyemeyiz. Beyin kimyası bozuk. Önce beyin kimyası düzelecek ki terapiyi alabilecek hale gelsin.\" Prof. Dr Taycan anksiyete ve kaygı bozukluğu ilaçlarından korkulmaması gerektiğinin de altını çiziyor: \"Yeşil ya da kırmızı reçeteli değilse bir ilaç, herhangi bir bağımlılık yapıcı etkisi yok demektir. \"Elbette bazı yan etkileri olabilir ama hekimle birlikte bu süreci doğru yönetirsek kişinin maksimum konforunu sağlayacak şekilde kullanmasına olanak tanıyabiliriz.\" Dr. Barut da depresyon ve kaygı bozukluğu ilaçlarını kol kırılınca alçıya almaya benzetiyor: \"Kolumuz kırılıp alçıya alındığında, iyileşmeyi derliyor, toparlıyor, süreyi kısaltıyor. \"İlaç da depresif bozukluklarda ya da kaygı bozukluklarında alçı gibi hem iyileşme sürecini kısaltıyor hem de konforunu artırıyor.\"", "summary": "Depresyon ve kaygı bozuklukları, zaman zaman herkesin karşılaştığı duygusal durumlar olsa da, uzun süre devam ettiğinde ve sosyal yaşamı etkilediğinde ciddi bir sağlık sorunu haline gelebilir. Uzmanlar, bu rahatsızlıkların tedavisinde egzersiz, sosyal hayat ve kişisel sevilen aktivitelere odaklanmanın önemli olduğunu belirtirken, ağır vakalarda ilaç tedavisinin gerekliliği vurgulanmaktadır."}
{"text": "Hamas, İsrail'in son ateşkes teklifini resmen reddederek karşı teklifini Binyamin Netanyahu hükümetine iletti. Örgüt, savaşın sona ermesi ve Filistinli tutukluların serbest bırakılması karşılığında kalan tüm rehinelerin serbest bırakılmasını müzakere etmeye hazır olduğunu duyurdu. Hamas'ın baş müzakerecisi Halil el-Hayya, yayınladığı video mesajda, \"Netanyahu'nun siyasi gündemine hizmet eden kısmi anlaşmaları kabul etmeyeceğiz\" dedi. Gazze'de halen 24'ü hayatta, 59 rehine bulunduğu düşünülüyor. İsrail'in son teklifi, 10 rehinenin serbest bırakılması karşılığında 45 günlük bir ateşkesi içeriyordu. Hamas'ın açıklaması sonrası aşırı sağcı İsrail Maliye Bakanı Bezalel Smotrich, \"cehennemin kapılarını açmanın\" zamanının geldiği mesajını paylaştı. Reuters haber ajansı, Mısırlı arabulucuların, Ocak ayında imzalanan ateşkesi yeniden canlandırmaya çalıştığını ancak tarafların temel konularda birbirlerine mesafeli olduğunu aktarıyor. İsrail ordusu, Hamas'ın son teklifi reddetmesi sonrası 40 ayrı noktayı vurduğunu açıkladı. Sivillerin çadırlarda yaşadığı El Mavasi'ye yapılan saldırıda çok sayıda çocuğun da aralarında bulunduğu en az 37 kişi öldürüldü. El Mavasi'deki görgü tanıkları BBC'ye, \"güçlü\" bir patlamanın ardından çadırların alevler içinde kaldığını ve çocuklar da dahil olmak üzere onlarca Filistinlinin ölümüne neden olduğunu söyledi. Bir kişi \"çığlıklar ve panikle\" uyandığını ve \"alevlerin bir çadırdan diğerine hızla yayıldığını\" gördüğünü ifade etti. İsrail daha önce Filistinlilere Gazze'nin diğer bölgelerinden El Mavasi'ye tahliye olmalarını söylemişti. İsrail ordusu konuyla ilgili hemen yorum yapmadı ancak saldırılarla ilgili raporları incelediklerini söyledi. Birleşmiş Milletler Çocuklara Yardım Fonu UNICEF'in yönetici direktörü Catherine Russell, \"Çocukların geçici çadırlarda barınırken yandığı görüntüler hepimizi derinden sarsmalı\" dedi. BBC tarafından doğrulanan bir videoda, kampın kömürleşmiş kalıntıları, yere saçılmış eşyalar görülüyor. Gazze'deki sağlık kurumları, İsrail'in Mart ayında ateşkesi bitiren saldırılarından bu yana en az 1500 kişinin öldürüldüğünü bildiriyor. İsrail'in 14 Nisan'da düzenlediği hava saldırılarında da Gazze'nin tam anlamıyla çalışan son sağlık kuruluşu olan El Ehli Arap Hastanesi'nin bir kısmı yıkıldı. Görgü tanıkları saldırının, hastanenin yoğun bakım ünitelerini ve ameliyathanelerini yok ettiğini bildirdi. Dünya Sağlık Örgütü'nün (WHO) bir sözcüsü, İsrail'in bombardımanları sonrası Gazze'deki hastanelerin \"tarif edilemeyecek kadar kötü durumda\" olduğunu söyledi. BBC'nin sorularını yanıtlayan Dr. Margaret Harris, hastanelere ve sağlık çalışanlarına \"saldırı üstüne saldırı\" düzenlendiğini ve İsrail'in ablukası nedeniyle tıbbi malzemelerin kritik derecede azaldığını kaydetti. İnternette paylaşılan videolarda, füzelerin iki katlı binayı vurmasından sonra büyük alevler ve yükselen dumanlar görüldü. Bazıları hala yataklarında yatan hastalar da dahil, insanlar olay yerinden uzaklaştırıldı. İsrail ordusu, hasteneyi \"Hamas'ın kullandığı komuta ve kontrol merkezleri\" bulunduğu için vurduklarını belirtti. Saldırıda ölen ya da yaralanan olmadı. Ancak daha önceki bir olayda başından yaralanan bir çocuğun \"hızla tahliye edilmesi sonucu\" öldüğü bildirildi. Hastane, Kudüs'teki Anglikan Kilisesi tarafından yönetiliyor. Gazze Sağlık Bakanlığı da El Ehli Hastanesi binasının \"tamamen yok edildiğini ve hastalarla, hastane çalışanlarının tahliye edilmek zorunda kalındığını\" belirtti. Hastanede çalışan bir gazeteci, İsrail Ordusu'nun acil servisi yöneten doktora telefon açıp hastanenin derhal boşaltılmasını istediğini belirtti. Tahliye için 20 dakika süre verildiğini anlattı. REUTERS İsrail Savunma Bakanı Israel Katz Nisan ayı başında, ordunun Gazze'deki operasyonunu genişleteceğini ve \"büyük bir bölgeyi\" ele geçirmeyi hedeflediklerini söylemişti. Katz, genişletilmiş operasyonun \"bölgeyi teröristlerden ve terörist altyapısından temizlemeyi ve yok etmeyi\" amaçladığını kaydetmişti. Bakan, ele geçirilen alanların \"İsrail güvenlik bölgelerine dahil edileceğini\" vurguladı. Bunun için Filistinlilerin geniş çaplı tahliyesinin gerekeceğini söyleyen Katz, halkı Hamas'ı ortadan kaldırmaya ve İsrailli rehineleri teslim etmeye çağırdı. Savaşı sona erdirmenin tek yolunun bu olduğunu söyledi. Hamas'ın 7 Ekim 2023'te İsrail'e düzenlediği saldırıda yaklaşık 1.200 kişi öldü ve 251 kişi rehin alındı. İsrail'in Gazze'ye yönelik saldırılarında ölenlerin sayısı 50 bini aştı.", "summary": "Hamas, İsrail'in ateşkes teklifini reddedip karşı teklif sundu ve savaşın sona ermesi ve tutukluların serbest bırakılması karşılığında kalan rehinelerin serbest bırakılmasını müzakere etmeye hazır olduklarını açıkladı. İsrail, Hamas'ın teklifini reddedince 40 noktayı vurdu, Gazze'deki El Mavasi bölgesinde 37 kişi öldü. UNICEF, çocukların ölümüne yol açan saldırıları kınayarak derinden sarsıldığını belirtti."}
{"text": "İsrail ve Türkiye dışişleri bakanlıkları, 29 Mart Cumartesi başladıkları sosyal medya atışmasına dün de devam etti. İsrail, Cumhurbaşkanı Recep Tayyip Erdoğan'a \"antisemit diktatör\" derken Türkiye İsrail Başbakanı Binyamin Netanyahu'nun suç işlediğini ve İsrail'in \"soykırım\" yaptığını savundu. Bakanlıkların X hesapları üzerinden süren atışmalar 29 Mart'ta Türkiye'nin yaptığı bir paylaşımla başladı. İsrail'in Lübnan'a hava saldırısını kınayan Türkiye Dışişleri Bakanlığı, bu saldırıların İsrail'in uluslararası hukuka itibar etmediğini, bölgenin güvenlik ve istikrarına tehdit olmayı sürdürdüğünü söyledi. Bakanlık \"Uluslararası toplum, İsrail'in bölgede kalıcı bir çatışma ortamı yaratma çabalarına karşı birlik içinde hareket etmelidir\" ifadelerini kullandı. Aynı gün X hesabından bu paylaşımı alıntılayan İsrail Dışişleri Bakanlığı ise \"Erdoğan bir yandan kendi vatandaşlarını şiddetle bastırıp siyasi rakiplerini kitlesel bir şekilde tutuklarken diğer yandan uluslararası topluma kibirli bir şekilde değerler üzerine vaaz veriyor\" dedi ve ekledi: \"Erdoğan'ın Türkiyesi'nde adalet yoktur, hukuk yoktur, özgürlük yoktur.\" Cumhurbaşkanı Recep Tayyip Erdoğan 30 Mart'ta bayram namazı sonrası yaptığı konuşmada Gazze'de yaşananları hatırlattıktan sonra şöyle konuştu: \"Filistin'de yaşananları görüyoruz, biliyoruz. Siyonist İsrail'i Rabbim kahhar sıfatıyla kahru perişan eylesin. İnşallah oradaki yaşananları görerek kendi içimizde bir olalım, iri olalım, diri olalım, kardeş olalım, Rabbim bu birliğimizi daim eylesin\" dedi. Bunun ardından İsrail Dışişleri Bakanı Gideon Saar X hesabından Türkçe yaptığı paylaşımda \"Diktatör Erdoğan antisemit yüzünü gösterdi\" dedi ve Cumhurbaşkanı Erdoğan'ın hem kendi halkı hem de bölge için tehdit oluşturduğunu öne sürdü. Saar NATO'nun da bunu geç olmadan görmesini umduğunu ekledi. Bunun üzerine bir açıklama daha yapan Türkiye Dışişleri Bakanlığı, İsrail'in Türkiye'ye böyle suçlamalar yöneltmekteki amacının \"Netanyahu ve suç ortaklarının işlediği suçların üstünü örtmek\" olduğunu söyledi ve ekledi: \"Bu tutum, İsrail'in Gazze'de yürüttüğü soykırımı hızlandıracağı ve bölgedeki diğer ülkeleri istikrarsızlaştırmayı amaçlayan faaliyetlerini yoğunlaştıracağı yönündeki endişelerimizi derinleştirmektedir.\" Türkiye Dışişleri Bakanlığı'nın bu paylaşımını 30 Mart akşamı X hesabından alıntılayan İsrail Dışişleri Bakanlığı ise \"Diktatörün sözlerine açıklık getirmenin bir yolu var: Erdoğan'ın antisemit olmadığını söyleyin\" dedi. Bakanlık \"Erdoğan'ın Kıbrıs'tan Suriye'ye kadar bölge uluslarına ve halklarına neler yaptığını herkes biliyor. Kendi halkına (ve Pikaçu'ya) neler yaptığını herkes görüyor\" ifadelerini kullandı. Gazze'de Hamas'ın kontrolünde bulunan Sağlık Bakanlığı, İsrail'in dün gece ve bugün düzenlediği hava saldırılarında 20'den fazla kişinin hayatını kaybettiğini açıkladı. Uluslararası Kızılhaç ve Kızılay Dernekleri Federasyonu (IFRC) da 23 Mart'ta İsrail'in saldırdığı ve o günden beri bölgeye girişe izin verilmemesi nedeniyle akıbetleri öğrenilemeyen sekiz sağlık çalışanı, altı sivil savunma görevlisi ve bir Birleşmiş Milletler (BM) çalışanının öldüğünü açıkladı. Bir BM yetkilisinin aktarımına göre Gazze'nin güneyindeki Refah bölgesinde gerçekleşen olayda beş ambulans, beş itfaiye aracı ve bir BM aracı yaralılara yardım için görevlendirilmişti. Bu kişilerin cesetleri, İsrail'in olay yerine erişime izin vermesiyle ancak dün bulundu. Filistin Kızılayı bir sağlık çalışanının da hâlâ kayıp olduğunu açıkladı. İsrail ordusu ise tepe ışığı veya acil durum sinyalleri olmadan \"şüpheli bir şekilde ilerleyen\" birkaç araca ateş açtıklarını, öldürülenler arasında bir Hamas mensubu ve \"sekiz diğer terörist\" bulunduğunu savundu. IFRC Genel Sekreteri Jagan Chapagain \"Bunlar yaralı insanlara yardım etmeye çalışan ambulans işçileriydi. İnsani yardım görevlileriydi\" dedi ve ekledi: \"Onları koruması gereken işaretler taşıyorlardı. Ambulanslarının üzerinde net işaretler vardı. \"En zorlu çatışma bölgelerinde bile kurallar vardır. Uluslararası İnsani Hukuk kuralları çok nettir: Sivillerin korunması gerekir; insani yardım görevlilerinin korunması gerekir. Sağlık hizmetlerinin korunması gerekir.\" BM İşgal Altındaki Filistin Toprakları'nda İnsani Yardım Koordinasyon Ofisi Başkanı Jonathan Whittall da bu kişilerin cesetlerinin bulunduğu yeri \"bir toplu mezar\" olarak niteledi. Whittall olay yerine giderken yüzlerce sivilin İsrail ateşinden kaçışına tanık olduklarını, bir kadının kafasının arkasından vurulduğunu ve ona yardım etmeye giden bir adamın da vurulduğunu gördüklerini söyledi.", "summary": "İsrail ve Türkiye dışişleri bakanlıkları arasında sosyal medyada süren atışmalar, İsrail'in Lübnan'a hava saldırısını kınayan Türkiye'nin açıklamasıyla başladı. Türkiye, İsrail'i \"soykırım\" yapmakla suçlarken, İsrail Cumhurbaşkanı Erdoğan'ı \"antisemit diktatör\" olarak nitelendirdi. Gazze'deki son saldırılarda 20'den fazla kişi hayatını kaybetti, sağlık çalışanları ve BM personelinin öldüğü duyuruldu. Uluslararası Kızılhaç, saldırının insani yardım kurallarına aykırı olduğunu vurguladı."}
{"text": "Tarsus-Adana-Gaziantep (TAG) Otoyolu'nun merkez Seyhan ilçesi Yenibaraj Mahallesi yakınında bir ağır vasıtaya ait lastik patlayarak yolun ortasında kaldı. Diğer sürücüler lastiğe çarpmamak için ani manevralar yaparak kurtulmaya çalıştı. Bu sırada biri zincirleme iki ayrı trafik kazası meydana geldi. Yaralanan kimsenin olmadığı kazaların ardından bir çekici sürücüsü diğer sürücüleri uyararak patlayan lastiği yoldan kaldırdı. Kazalar bir vatandaş tarafından cep telefonuyla da kaydedildi.", "summary": "TAG Otoyolu'nda bir ağır vasıtanın lastiği patladı, diğer sürücüler ani manevralar yaparak kazadan kaçmaya çalıştı. Bu esnada iki zincirleme kaza meydana geldi, ancak yaralanan olmadı. Çekici sürücüsü patlayan lastiği yoldan kaldırarak durumu çözdü. Kazalar bir vatandaş tarafından kaydedildi."}
{"text": "Seyrantepe Mahallesi Yılmaz Sokak'taki 4 katlı binanın giriş katında faaliyet gösteren motosiklet tamirhanesinde henüz belirlenemeyen nedenle yangın çıktı. Yangın sırasında küçük çaplı patlamalar da meydana geldi. İhbar üzerine adrese polis, itfaiye ve sağlık ekipleri sevk edildi. Polisin çevrede güvenlik önlemi almasının ardından itfaiye görevlileri yangına müdahale etti. Yangın kontrol altına alınarak söndürülürken, içeride mahsur kalan iş yeri çalışanı Oğuzhan Gündoğdu'nun cansız bedenine ulaşıldı. Motosikletinin tamiri için iş yerinde bulunan ve yangın sırasında kendisini dışarıya atarak çevreden yangın tüpü isteyen Ümit Çayan'ın da vücudunda yanıklar oluştu. Sağlık ekiplerince hastaneye kaldırılan Çayan'ın hayati tehlikesinin bulunmadığı belirtildi. Çayan'ın, tamirhanede benzin ve motor yağından kaynaklı ani bir parlama yaşandığını beyan ettiği öğrenildi. Sokaktan geçerken yangını fark eden Cemal Özkaya'nın ise mahsur kalanları kurtarmak için camı kırarak içeriye girdiği ancak dumandan etkilenerek hastaneye götürüldüğü kaydedildi. Tamirhaneye gelen ve oğlunun hayatını kaybettiğini duyunca fenalaşan baba Mustafa Gündoğdu, tedbir amacıyla hastaneye kaldırıldı. Polis ekiplerinin tamirhanedeki incelemeleri sürüyor. Öte yandan, yangın sırasında yaşanan patlama anları cep telefonu kamerasıyla kayıt altına alındı.", "summary": "Seyrantepe Mahallesi'ndeki motosiklet tamirhanesinde çıkan yangında, küçük çaplı patlamalar meydana geldi. Yangında mahsur kalan Oğuzhan Gündoğdu hayatını kaybederken, Ümit Çayan yanıklarla hastaneye kaldırıldı. Cemal Özkaya, mahsur kalanları kurtarmak için içeri girdi ancak dumandan etkilenerek hastaneye götürüldü. Yangının benzin ve motor yağından kaynaklanan bir parlama sonucu başladığı belirtildi. Yangın anları cep telefonuyla kaydedildi."}
{"text": "İstanbul Cumhuriyet Başsavcılığınca başlatılan soruşturma kapsamında, 1 Ocak 2015 ve 7 Mayıs 2025 arasında ilçede inşaat ruhsatı verilen tüm projelerin listesine, projeyi yapan firma ya da kişilerin kimler olduğuna, hangi projelerin iskan aldığına ve yapılan inşaatların neler olduğuna ilişkin bilgilerin Büyükçekmece Belediyesince hazırlanarak emniyete teslim edilmesi istendi.", "summary": "İstanbul Cumhuriyet Başsavcılığı, 1 Ocak 2015 ile 7 Mayıs 2025 arasında Büyükçekmece'de verilen inşaat ruhsatlarına ilişkin bilgi talep etti. Belediyeden, projelerin firmaları, iskan alıp almadığı ve yapılan inşaatlarla ilgili bilgilerin emniyete teslim edilmesi istendi."}
{"text": "Kentte şiddetli rüzgar, hayatı olumsuz etkiledi. Rüzgar nedeniyle Küçük Sanayi Sitesi'ndeki 2 iş yerinden sökülen çatı parçaları, park halindeki 1 aracın üzerine düştü. Savrulan çatı parçaları bir süre ulaşımı aksattı. Sanayi sitesindeki bazı tabela ve reklam panoları da zarar gördü.", "summary": "Şiddetli rüzgar, Küçük Sanayi Sitesi'nde 2 iş yerinin çatılarından parçalar savurarak park halindeki bir aracın üzerine düştü ve ulaşımı aksattı. Ayrıca, sanayi sitesindeki tabela ve reklam panoları da zarar gördü."}
{"text": "İstanbul Cumhuriyet Başsavcılığınca, İstanbul Büyükşehir Belediyesine (İBB) yönelik yolsuzluk soruşturmasında tutuklanmasının ardından görevinden uzaklaştırılan Ekrem İmamoğlu'nun sosyal medya platformu X'teki hesabına erişim engeli getirilmesine ilişkin açıklama yapıldı. Açıklamada, İmamoğlu hakkında mali ve terör nitelikli suçlardan soruşturma yürütüldüğü ve görevden uzaklaştırıldığı aktarılarak, \"Halen tutuklu bulunan İBB Başkanı Ekrem İmamoğlu hakkında kendisine ait, fakat kendisinin kullanmadığı (X) sosyal medya hesabından TCK'nin 214. maddesinin (suç işlemeye tahrik) ihlaline vücut verecek nitelikte suç teşkil eden, ayrıca başka soruşturma konusu olan eylemlerinin ve kurmuş olduğu suç örgütünün propagandası mahiyetinde paylaşımlara yer verildiği\" tespitinde bulunulduğu kaydedildi. Yapılan incelemede hesabın tamamına yönelik erişimin engellenmesi kararı verilmeden, teknik olarak söz konusu ihlale ilişkin içeriğe erişimin engellenmesinin mümkün olamayacağı vurgulanan açıklamada, şöyle devam edildi: \"İstanbul Nöbetçi Sulh Ceza Hakimliğinin kararına istinaden 5651 sayılı kanunun (İnternet Ortamında Yapılan Yayınların Düzenlenmesi ve Bu Yayınlar Yoluyla İşlenen Suçlarla Mücadele Edilmesi Hakkında Kanun) 8/A maddesinin 1. ve 3. fıkraları uyarınca şüpheliye ait ( URL adresli hesabın tamamına erişimin engellenmesine dair karar verilmiş ve karar uyarınca erişim engeli bugün itibarıyla uygulanmaya başlanmıştır.\"", "summary": "İstanbul Cumhuriyet Başsavcılığı, Ekrem İmamoğlu'nun sosyal medya hesabına erişim engeli getirilmesine dair açıklama yaptı. İmamoğlu'nun X hesabında, suç teşkil eden paylaşımların ve propagandaların yer aldığı tespit edilince, İstanbul Nöbetçi Sulh Ceza Hakimliğinin kararıyla hesabın tamamına erişim engeli getirildi."}
{"text": "Ankara Cumhuriyet Başsavcılığının, CHP'nin 38. Olağan Kurultayı'na ilişkin Siyasi Partiler Kanunu'nun 112. maddesi ve ilgili diğer mevzuat hükümlerine göre yürüttüğü soruşturması devam ediyor. Basın Suçları Soruşturma Bürosunca yürütülen soruşturmada bugüne kadar aralarında yolsuzluk soruşturması kapsamında tutuklanan ve İBB Başkanlığı görevinden uzaklaştırılan Ekrem İmamoğlu'nun da bulunduğu 90 kişi şüpheli sıfatıyla ifade verirken, 36 kişinin de tanıklığına başvuruldu. Başsavcılık, eski CHP Genel Başkanı Kemal Kılıçdaroğlu'nu da \"mağdur\" sıfatıyla ifadeye çağırdı. Öte yandan eski Hatay Belediye Başkanı Lütfü Savaş ve bazı delegeler, CHP'nin 4-5 Kasım 2023 tarihlerindeki kurultayın iptali için hukuk mahkemelerinde ayrı ayrı dava açmıştı. İptal davaları Ankara 42. Asliye Hukuk Mahkemesi'ndeki dosyada birleştirilmiş, mahkeme davayı 26 Mayıs'a bırakmıştı.", "summary": "Ankara Cumhuriyet Başsavcılığı, CHP'nin 38. Olağan Kurultayı'na ilişkin soruşturmayı sürdürüyor. Şüpheli olarak ifade verenler arasında Ekrem İmamoğlu da yer alırken, eski CHP Genel Başkanı Kemal Kılıçdaroğlu da \"mağdur\" olarak ifadeye çağrıldı. Ayrıca, CHP'nin kurultayının iptali için açılan davalar, mahkeme tarafından 26 Mayıs'a ertelendi."}
{"text": "Çekmeköy Parseller Mahallesi-Kadıköy seferini yapan 14BK hat numaralı İETT otobüsü, Mustafa Kemal Mahallesi'nde bir kamyonetle çarpıştı. Kazanın ardından sürücüler araçlarından inerken, yolcular da otobüsü boşalttı. Araçların yolu kapatması nedeniyle trafik akışı durdu. Kaza nedeniyle yolda oluşan trafik yoğunluğu, aracıyla ilerleyemeyen bir sürücü tarafından cep telefonu kamerasıyla kaydedildi.", "summary": "Çekmeköy Parseller Mahallesi-Kadıköy seferini yapan 14BK hat numaralı İETT otobüsü, Mustafa Kemal Mahallesi'nde bir kamyonetle çarpıştı. Kazanın ardından araçlardan inen sürücüler ve otobüs yolcuları, trafik akışını durdurdu. Yolda oluşan yoğunluk, bir sürücü tarafından cep telefonuyla kaydedildi."}
{"text": "Cumhurbaşkanı Recep Tayyip Erdoğan ile Irak Başbakanı Muhammed Şiya es-Sudani'nin baş başa ve heyetlerarası görüşmesinin ardından iki ülke arasında anlaşmalara imza atıldı. Türkiye Cumhuriyeti İçişleri Bakanlığı Göç İdaresi Başkanlığı Düzensiz Göçle Mücadele ve Sınır Dışı İşleri Genel Müdürlüğü ile Irak Cumhuriyeti Göç ve Yerinden Edilmişler Bakanlığı Göç İşleri Dairesi arasındaki \"Irak Uyruklu Kişilerin Gönüllü Geri Dönüş ve Yeniden Uyumları Hakkında Standart Uygulama Prosedürleri Anlaşmasına\", Göç İdaresi Başkanlığı Düzensiz Göçle Mücadele ve Sınır Dışı İşleri Genel Müdür Vekili Ahmet Küçükikiz ile Irak Cumhuriyeti Göç ve Yerinden Edilmişler Bakanlığı Göç İşleri Dairesi Başkanı Safa Hüseyin Ahmed imza attı. \"Türkiye Cumhuriyeti İçişleri Bakanlığı ile Irak Cumhuriyeti İçişleri Bakanlığı Arasında Eğitim İşbirliğine Dair Mutabakat Muhtırası\" Tümgeneral Nail İlbey ile Korgeneral Ziyad Taha Ali El Abbasi tarafından imzalandı. Türkiye Cumhuriyeti İçişleri Bakanlığı Jandarma Genel Komutanlığı ile Irak Cumhuriyeti İçişleri Bakanlığı Arasında Eğitim İşbirliğine Dair Mutabakat Muhtırası'nı İlbey ve Abbasi imzaladı. Türkiye Cumhuriyeti Hükümeti ile Irak Cumhuriyeti Hükümeti Arasında Uyuşturucu ve Psikotrop Maddelerin Yasadışı Ticareti ile Mücadele Alanında İşbirliğine İlişkin Mutabakat Zaptı'nı, Emniyet Genel Müdürü Mahmut Demirtaş ile Korgeneral Ziyad Taha Ali Al Abbasi imzaladı. Türkiye Cumhuriyeti İçişleri Bakanlığı Afet ve Acil Durum Yönetimi Başkanlığı ile Irak Cumhuriyeti İçişleri Bakanlığı Kriz ve Afet Yönetimi Ulusal Merkezi Arasında Afet ve Acil Durum Yönetimi Alanında Mutabakat Zaptı, AFAD Başkanı Ali Hamza Pehlivan ile Korgeneral Ziyad Taha Ali Al Abbasi tarafından imzalandı. \"Türkiye Cumhuriyeti Ulaştırma ve Altyapı Bakanlığı ile Irak Cumhuriyeti İletişim Bakanlığı Arasında 2009 tarihli Türkiye Cumhuriyeti Ulaştırma Bakanlığı ile Irak Cumhuriyeti İletişim Bakanlığı Arasında Bilgi ve İletişim Teknolojileri Alanında İşbirliği için Mutabakat Zaptına Ek Protokole\", Ulaştırma ve Altyapı Bakan Yardımcısı Fatih Sayan ile Yükseköğretim ve Bilimsel Araştırma Bakanlığı Bakan Yardımcısı Dr. Haydar Abd Dhahad imza attı. AYDA International Entegre Savunma Sistemleri Ticaret AŞ ve Al Zaman Group For General Trading, Contracting and Shipbuilding LLC arasındaki Mutabakat Zaptı, Milli Savunma Bakan Yardımcısı Musa Heybet ile Al Zaman Group Yönetim Kurulu Başkanı Ahmed Shaban tarafından imzalandı. \"Türkı̇ye Cumhurı̇yetı̇ Yükseköğretı̇m Kurulu ile Irak Cumhuriyeti Yükseköğretı̇m ve Bı̇lı̇msel Araştırma Bakanlığı Arasında Türk Ünı̇versı̇telerı̇nı̇n Irak'ta Şube ve Eğı̇tı̇m Programlarının Açılmasına İlı̇şkı̇n Mutabakat Zaptı\"nı, Yükseköğretı̇m Kurulu Başkanı Prof. Dr. Erol Özvar ile Bakan Yardımcısı Dr. Haydar Abd Dhahad imzaladı. Türkiye Cumhuriyeti Sanayi ve Teknoloji Bakanlığı ile Irak Cumhuriyeti Planlama Bakanlığı Arasında Metroloji İşbirliği Alanında Mutabakat Zaptı'nı, Sanayi ve Teknoloji Bakanı Mehmet Fatih Kacır ile Irak Başbakan Yardımcısı ve Dışişleri Bakanı Fuad Hüseyin imzaladı. Türkiye Cumhuriyeti Milli Savunma Bakanlığı ile Irak Cumhuriyeti Askeri Sanayii Komisyonu Arasında Savunma Sanayii Alanında Yerlileştirmeye Yönelik Mutabakat Muhtırası, Milli Savunma Bakanı Yaşar Güler ile Irak Başbakanı Askeri Sanayii Danışmanı Mustafa Ati Hassan tarafından imzalandı. Türkiye Cumhuriyeti Adalet Bakanlığı ile Irak Cumhuriyeti Adalet Bakanlığı Arasında Hukuki Alanlarda İşbirliği Mutabakat Zaptı'na, Adalet Bakanı Yılmaz Tunç ile Irak Başbakan Yardımcısı ve Dışişleri Bakanı Fuad Hüseyin imza attı.", "summary": "Cumhurbaşkanı Erdoğan ve Irak Başbakanı Sudani, iki ülke arasındaki çeşitli işbirliği anlaşmalarını imzaladı. Anlaşmalar, göç, güvenlik, afet yönetimi, eğitim, sağlık, savunma sanayi ve yargı gibi alanlarda işbirliğini içeriyor."}
{"text": "Kanunla, Anayasa Mahkemesinin 703 sayılı Kanun Hükmünde Kararname'nin bazı hükümlerini iptal etmesi dolayısıyla yasal düzenlemelere gidiliyor. Buna göre, Devlet Memurları Kanunu'ndaki değişiklikle bakanlıklarda, özel önem ve öncelik taşıyan konularda bakana danışmanlık yapmak üzere bakan müşaviri atanabilecek. Bakan müşavirleri doğrudan bakana bağlı çalışacak. Bakan müşavirleri, bakanın görev süresiyle sınırlı olarak görev yapacak. Bakanın görevi sona erdiğinde, bakan müşavirlerinin görevi de sona erecek. Bakan müşavirleri gerektiğinde bakanın görev süresi dolmadan da görevden alınabilecek. Bakan müşaviri kadrolarına sınavlar, kademe ilerlemesi ve dereceye yükselme hükümlerine bağlı olmaksızın atama yapılabilecek. Ancak bu şekilde atanmış olmak, kamu kurum ve kuruluşlarındaki diğer herhangi bir kadro, pozisyon ve göreve atanma veya kamuda herhangi bir statüde çalışma açısından kazanılmış hak teşkil etmeyecek. Bakan müşaviri kadrolarına açıktan atananlardan görevi sona erenlerin veya görevden alınanların memuriyetle ilişikleri kesilecek. Kamu görevlisiyken bakan müşavirliğine atananlar, görevleri sona erdiğinde veya görevden alındıklarında, yönetici kadro, pozisyon ve görevleri hariç olmak üzere önceki kadro veya pozisyonlarına en geç bir ay içinde atanacak. Bu şekilde atanacaklar için uygun boş kadro veya pozisyon bulunmaması halinde, söz konusu kadro veya pozisyonlar başka bir işleme gerek kalmaksızın ihdas edilmiş ve kurumların kadro veya pozisyon cetvellerinin ilgili bölümlerine eklenmiş sayılacak. Atama işlemi tamamlanıncaya kadar bunların her türlü mali ve sosyal hak ve yardımları kurumları tarafından ödenecek. Bakan müşaviri kadrolarında görev yapanlara, bakanlık müşaviri kadrosuna bağlı mali, sosyal hak ve yardımlar aynı usul ve esaslar dahilinde ödenecek. Tasarruf Mevduatı Sigorta Fonunun (TMSF) uzman ve uzman yardımcıları da sınav, yeterlilik, tez ve uzmanlığa atanma gibi hususlar bakımından Devlet Memurları Kanunu'nun ek 41. maddesindeki hükümlere tabi olarak istihdam edilecek. Bakanlıklar ile diğer kamu kurum ve kuruluşlarının teşkilatlanmalarına ilişkin Cumhurbaşkanlığı kararnamelerinde öngörülmesi kaydıyla kurumun görev alanına giren konularda çalıştırılmak üzere merkez teşkilatlarında, Yükseköğretim Kurulu Başkanlığında, Yükseköğretim Kalite Kurulunda, Genelkurmay Başkanlığı ve kuvvet komutanlıklarının merkez karargahlarında uzman ve uzman yardımcısı istihdam edilebilecek. İstihdam edilen uzman ve uzman yardımcılarına teşkilatlanmaya ilişkin Cumhurbaşkanlığı kararnamelerinde öngörülmesi kaydıyla diğer görevlerinin yanı sıra yönetmelikle belirlenen usul ve esaslar çerçevesinde araştırma, analiz, teftiş, denetim, inceleme ve soruşturma yaptırılabilecek. Denetime tabi gerçek ve tüzel kişilerin, denetim için gereken gizli dahi olsa bütün belge, defter ve bilgileri talep edildiği takdirde ibraz etmeleri, para ve para hükmündeki evrakı ve ayniyatı ilk talep halinde denetimle görevli uzman ve uzman yardımcılarına göstermeleri, sayılmasına ve incelemesine yardımcı olmaları zorunlu olacak. Araştırma, analiz, teftiş, denetim, inceleme ve soruşturma ile görevli uzman ve uzman yardımcıları, görevleri sırasında tüm resmi daire, kurum, kuruluş ve kamuya yararlı derneklerle, gerçek ve tüzel kişilerden gerekli yardım, bilgi, evrak, kayıt ve belgeleri istemeye yetkili olacak, kanuni bir engel olmadıkça bu isteğin yerine getirilmesi zorunlu tutulacak. Kanunla, taşra teşkilatlarındaki uzman ve uzman yardımcısı istihdamına ilişkin düzenlemelere gidilecek. Danıştay Kanunu'nda yapılan değişikliğe göre, bakmakla yükümlü oldukları aile fertleri dahil olmak üzere; kapatılan Askeri Yüksek İdare Mahkemesinin askeri hakim sınıfından başkan, başsavcı, daire başkanı ve üyelerinden emekliye ayrılmış olanların sağlık giderleri Danıştay bütçesinden karşılanacak. Düzenlemeyle \"Cumhurbaşkanlığı İdari İşler Başkanlığına İlişkin Bazı Düzenlemeler Hakkında Kanun\"un adı \"Cumhurbaşkanlığı Genel Sekreterliği Teşkilatına İlişkin Bazı Düzenlemeler Hakkında Kanun\" şeklinde değiştirilecek. Cumhurbaşkanlığı hizmetlerinin özelliği ve güvenlik şartına uygun şekilde yerine getirilmesini sağlamak amacıyla Harcırah Kanunu, Taşıt Kanunu, Devlet İhale Kanunu, Kamu Konutları Kanunu, Kamu İhale Kanunu, Kamu İhale Sözleşmeleri Kanunu, Cumhurbaşkanlığı Merkez Teşkilatı ile Devlet Denetleme Kurulu hakkında uygulanmayacak. Söz konusu kanunlarda düzenlenen hususlar ile mali iş ve işlemlere ilişkin usul ve esaslar Cumhurbaşkanlığınca belirlenecek. Savunma Sanayii ile İlgili Bazı Düzenlemeler Hakkında Kanun'daki değişiklikle Savunma Sanayii Başkanı ve Başkan Yardımcısına, sırasıyla Savunma Sanayii Müsteşarı ve Müsteşar Yardımcısı için ilgili mevzuat hükümlerinde kadrosuna bağlı olarak öngörülmüş mali ve sosyal hak ve yardımlar kapsamındaki ödemeler aynı usul ve esaslar çerçevesinde yapılacak. Bu ödemelerden vergi ve diğer kesintilere tabi olmayanlar düzenlemeye göre de vergi ve diğer kesintilere tabi olmayacak. Bunlar, emeklilik hakları bakımından da sırasıyla Savunma Sanayii Müsteşarı ve Müsteşar Yardımcısına denk kabul edilecek. Gençlik ve Spor Hizmetleri Hakkında Kanun'daki değişiklikle Gençlik ve Spor Bakanlığı tarafından mevzuat hükümleri gereği yürütülen hizmetler kapsamında elde edilen gelirler, özel gelir olarak kaydedilecek. Bakanlık gelirleri yine Bakanlık bütçesi içerisinde kullanılacak. Gençlik ve Spor İl Müdürlükleri tarafından tahsil edilen gelirler dahil olmak üzere tüm Gençlik ve Spor Bakanlığı gelirleri, Strateji Geliştirme Başkanlığı adına açılacak hesapta toplanacak. Toplanan bu gelirler, özel gelir karşılığı özel ödenek kaydına esas olmak üzere Bakanlığın merkez muhasebe birimi adına açılacak özel hesaba aktarılacak. Bakanlık, özel hesabı gelirlerinin elde edilmesi, tahsili, takibi, bu hesaba Bakanlık bütçesinden aktarılan tutarlar dahil harcamaların giderleştirilmesi, muhasebeleştirilmesi, denetimi ve özel hesabın işleyişine ilişkin diğer usul ve esasları belirlemeye yetkili olacak. Kaydedilen ödenekler; Bakanlığın gençlik, spor ve yurt hizmetlerinde kullanılacak taşınmazların yapım, kiralama, trampa, satın alma, devir, mülkiyetin gayri ayni hak tesisi, danışmanlık, mal ve hizmet alımı, personel, bakım ve onarım, tefriş, ısınma, su, aydınlatma gibi işletme giderleri ile öğrenim kredisi, burs, barınma, beslenme ve destekleme ödemelerinin karşılanmasında kullanılacak. Kanunla, Memurlar ve Diğer Kamu Görevlilerinin Yargılanması Hakkında Kanun'da bazı değişikliklere gidiliyor. Kamu Görevlileri Sendikaları ve Toplu Sözleşme Kanunu'ndaki değişiklikle, Cumhurbaşkanlığı merkez teşkilatında, bağlı kurullarında ve Diyanet İşleri Başkanlığı, Savunma Sanayii Başkanlığı ile İletişim Başkanlığı hariç olmak üzere bağlı kuruluşlarında, Milli Güvenlik Kurulu Genel Sekreterliğinde çalışan kamu görevlileri sendikalara üye olamayacak, sendika kuramayacak. Kamu Görevlileri Sendikaları ve Toplu Sözleşme Kanunu'nda yapılan değişikliğe göre, Kamu İşveren Heyeti, cumhurbaşkanının görevlendireceği cumhurbaşkanı yardımcısı veya bakanın başkanlığında, cumhurbaşkanınca belirlenen bakanlıklar ile kamu kurum ve kuruluşlarının temsilcilerinden oluşacak. Kamu Görevlileri Hakem Kurulu'nun teşekkülüne ilişkin düzenlemeye de gidiliyor. Devlet Personel Başkanlığının görev ve yetkilerine ilişkin bazı ibareler, Cumhurbaşkanlığı Teşkilatı Hakkında Cumhurbaşkanlığı Kararnamesi hükümleri ile Cumhurbaşkanlığının ilgili birimlerine aktarılması sebebiyle değiştiriliyor. Kabahatler Kanunu'nda yer alan asılsız çağrı ve asılsız ihbarlara ilişkin verilen idari para cezaları artırılıyor. Buna göre, 112 Acil Çağrı Merkezi'ni meşgul etmek amacıyla arayarak görevlilerle konuşan veya ısrarla çağrı bırakan kişiye, il valileri tarafından verilen 250 liralık idari para cezası tutarı 1500 liraya yükseltilecek. 112 Çağrı Merkezi'ne yapılan ihbarın asılsız olduğunun olay yerine giden ekiplerce tutanakla tespit edilmesi halinde kişiye, il valileri tarafından 15 bin lira idari para cezası verilecek. Bu fiillerin bir yıl içinde tekrarı halinde idari para cezası iki katı olarak uygulanacak. Kanunla, Dışişleri Bakanlığı Personeline İlişkin Bazı Düzenlemeler Hakkında Kanun'da değişikliğe gidiliyor. Buna göre, Dışişleri Bakanlığı Diplomasi Akademisi Başkanlığında ücret karşılığı ders vermek üzere görevlendirilen Bakanlık personeli ve diğer kişilere, haftada 20, bir takvim yılında 360 saati aşmamak ve Yükseköğretim Personel Kanunu'nda öngörülen azami ek ders ücretlerini geçmemek ve Hazine ve Maliye Bakanlığının uygun görüşü üzerine Dışişleri Bakanlığı tarafından belirlenen miktar, esas ve usuller çerçevesinde ders ücreti ödenecek. Hakimler ve Savcılar Kurulu Kanunu'ndaki Bakan Yardımcısı ve Müsteşar unvanlarına yönelik tanımlamalara ilişkin düzenleme yapılıyor. Adalet Bakanlığı Müsteşarına verilen görevler, anılan kadro ihdas edilip atama yapılıncaya kadar Adalet Bakanının belirlediği bakan yardımcısı tarafından yerine getirilecek. Kamu Denetçiliği Kurumu Kanunu'nda yapılan değişikliğe göre, Kamu Denetçiliği Kurumu Genel Sekreterine Adalet Bakanlığı genel müdürleri; Kurumun uzman personel ile diğer personeline ise Adalet Bakanlığında aynı unvanlı ve aynı dereceli kadrolarda çalışanlara uygulanan mali, sosyal hak ve yardımlara ilişkin hükümleri uygulanacak. Öte yandan Kurum personelinin emeklilik haklarına ilişkin hükümde de değişikliğe gidiliyor. Yabancılar ve Uluslararası Koruma Kanunu'nda, geçici barınma merkezlerinin işletilmesi ve yönetilmesi amacıyla Göç İdaresi Başkanlığı bütçesinden geçici barınma merkezlerine ödenek ayrılması ve bu alandaki diğer işlemlere ilişkin düzenleme yapılıyor. Bazı Kanunlar ile 375 Sayılı Kanun Hükmünde Kararnamede Değişiklik Yapılmasına Dair Kanun'a göre, üst kademe kamu yöneticisi olarak atanacaklarda aranan hizmet süresi hesabında, 4 yıllık yükseköğrenim gördükten sonra kamu kurum ve kuruluşlarında, sosyal güvenlik kurumlarına tabi olmak kaydıyla uluslararası kuruluşlar ile özel sektörde veya serbest olarak fiilen çalışılan sürelerin tamamı dikkate alınacak. TBMM Genel Kurulunda kabul edilen Bazı Kanunlar ile 375 Sayılı Kanun Hükmünde Kararnamede Değişiklik Yapılmasına Dair Kanun ile Anayasa Mahkemesinin iptal kararları doğrultusunda düzenlemelere gidiliyor. Türkiye İnsan Hakları ve Eşitlik Kurumu Kanunu'nda yapılan değişikliğe göre, Türkiye İnsan Hakları ve Eşitlik Kurulu, biri başkan, biri ikinci başkan olmak üzere Cumhurbaşkanı tarafından seçilen 11 üyeden oluşacak. Cumhurbaşkanınca seçilen üyelerin görev süreleri dolmadan 2 ay önce durum, Kurum tarafından uygun iletişim araçlarıyla kamuoyuna duyurulacak. Başvurular Cumhurbaşkanlığına yapılacak. Yeni seçilen üyeler, yerlerine seçildikleri üyenin görev süresinin bitiminden itibaren göreve başlayacak. 375 Sayılı Kanun Hükmünde Kararname'de, Cumhurbaşkanlığı Kararnamesi ile Cumhurbaşkanlığı İdari İşler Başkanlığı teşkilatı Cumhurbaşkanlığı Genel Sekreterliği şeklinde değiştirildiği için uyum düzenlemesine gidiliyor. Düzenlemeye göre, bakanlıklar ile diğer kamu kurum ve kuruluşlarının teşkilatlanmasına ilişkin Cumhurbaşkanlığı kararnamelerinde öngörülmesi kaydıyla bakanlık, kurum ya da birim düzeyinde müfettiş, denetmen, denetçi, kontrolör, aktüer ile müfettiş yardımcısı, denetmen yardımcısı, denetçi yardımcısı, aktüer yardımcısı ve stajyer kontrolör istihdam edilebilecek. Milli Eğitim Bakanlığının, ilgili hükümde yer alan yardımcılık kadrolarına, ayrıca yapılacak yarışma sınavında başarılı olmak kaydıyla, öğretmen olarak en az 8 yıl hizmeti bulunanlar arasından da atama yapılabilecek. Kanunla, hakim ve savcılar ile bu meslekten sayılanlar hariç olmak üzere, statülerine bakılmaksızın bir kadro veya pozisyona dayalı olarak kamu kurum veya kuruluşlarında istihdam edilenler, kurumlarının muvafakatı ile 1 yılı geçmemek üzere, diğer kamu kurum ve kuruluşlarında geçici görevlendirilebilecek. Bu süre birer yıl uzatılabilecek. Kamu kurum veya kuruluşlarının emrine geçici görevlendirilenler mali ve sosyal hak ve yardımlarını kurumlarından alacak. Bu kişiler, görevlendirildikleri süre boyunca kurumlarından aylıklı izinli sayılacak. Kurum veya kuruluşların kadro veya pozisyonlarına geçici görevlendirmenin yapılabilmesi için görevlendirileceklerin ilgili mevzuat uyarınca kadro veya pozisyona asaleten atanmada aranan, asaleten atanmada sınav şartı aranılan kadro veya görevler için bu sınavlara girebilme hakkının elde edilmiş olması dahil, tüm şartları bir arada taşımaları gerekecek. Bu şekilde görevlendirilenler, görevlendirildikleri kadro veya pozisyon için öngörülen mali ve sosyal hak ve yardımlardan emsali personel gibi faydalanacak. Bu kişiler, geçici görevlendirildikleri süre boyunca kurumlarından aylıksız izinli sayılacak. Toplamda 6 ayı geçen görevlendirmelerde personelin muvafakatinin alınması gerekecek. Kanunlarda yer alan geçici görevlendirme hükümleri saklı olacak. Bu kapsamda geçici görevlendirme yapamayacak kurum ve kuruluşlar ile görevlendirmeye ilişkin usul ve esaslar Cumhurbaşkanınca yürürlüğe konulacak yönetmelikle belirlenecek. Kanunla, devlet memuru istihdam edilmeyen kamu kurum ve kuruluşlarından teşkilatlanmasına ilişkin Cumhurbaşkanlığı kararnamelerinde öngörülenlere ait hizmetlerin, Devlet Memurları Kanunu ve diğer kanunların sözleşmeli çalıştırılması hakkındaki hükümlere bağlı olmaksızın idari hizmet sözleşmesiyle ve iş mevzuatı hükümlerine göre istihdam edilen personel eliyle yürütülmesi hükme bağlanıyor. Mevzuatta öngörülen mali ve sosyal hak ve yardımlar ile emeklilik hakları bakımından \"Başbakanlık Müsteşarına\" ve \"en yüksek devlet memuru\"na yapılan atıflar, \"Cumhurbaşkanlığı Genel Sekreteri\"ne yapılmış sayılacak. İlgili mevzuatında yer alan hükümler saklı kalmak üzere Strateji ve Bütçe Başkanı ile Siber Güvenlik Başkanı'na, bakanlık müsteşarı için kadrosuna bağlı olarak mevzuatta öngörülen mali ve sosyal hak ve yardımlar kapsamındaki ödemeler, aynı usul ve esaslar çerçevesinde yapılacak ve emeklilik hakları bakımından da aynı hükümler esas alınacak. Devlet Arşivleri Başkanı ve Milli Saraylar İdaresi Başkanı'na Türkiye İstatistik Kurumu Başkanı; Strateji ve Bütçe Başkan Yardımcılarına bakanlık genel müdürü, İletişim Başkan Yardımcıları, Devlet Arşivleri Başkan Yardımcıları ve Milli Saraylar İdaresi Başkan Yardımcılarına Türkiye İstatistik Kurumu Başkan Yardımcısı için ilgili mevzuatta kadrolarına bağlı olarak öngörülen mali ve sosyal hak ve yardımlar kapsamındaki ödemeler aynı usul ve esaslar çerçevesinde yapılacak; emeklilik hakları bakımından da aynı hükümler esas alınacak. Üst kademe kamu yöneticisi kadro, pozisyon ve görevlerine atanabilmek için Cumhurbaşkanlığı kararnamesinde belirtilen şartların taşınması gerekecek. Üst kademe kamu yöneticisi kadro, pozisyon ve görevlerine atanacaklar için aranan hizmet süresinin hesabında, 4 yıllık yükseköğrenim gördükten sonra kamu kurum ve kuruluşlarında, sosyal güvenlik kurumlarına tabi olmak kaydıyla uluslararası kuruluşlar ile özel sektörde veya serbest olarak fiilen çalışılan sürelerin tamamı dikkate alınacak. Cumhurbaşkanınca süreli atanan üst kademe kamu yöneticileri, ilgili kanunlarda öngörülen görevden alma gerekçeleri yanında kurumsal hedeflere ulaşılamaması nedeniyle de süreleri tamamlanmadan görevlerinden alınabilecek. Üst dereceli kadrolara atananların bu kadrolarda geçirdikleri her yıl kademe ilerlemesi ve her 3 yıl derece yükselmesi sayılmak suretiyle kazanılmış hak aylık derecelerinin yükselmesinde dikkate alınacak. Kanunla, kamu kurum ve kuruluşlarının merkez teşkilatındaki üst kademe kamu yöneticisi ve taşra teşkilatındaki il ve bölge müdürü kadro, pozisyon ve görevleri ile bu kadro, pozisyon ve görevlerin dengi ve daha üstü kadro, pozisyon ve görevlere atanabilmek için aranan şartlara yönelik düzenleme yapılıyor. İlgili hüküm gereğince 9 Temmuz 2018'den önce bakanlık müşaviri kadrolarına atanmış veya çeşitli kanun, kanun hükmünde kararname veya diğer mevzuat hükümlerine göre bakanlık müşaviri veya müşavir ya da danışman kadro veya pozisyonlarına atanmış sayılanlar ile 11 Nisan 2025 itibarıyla atandıkları söz konusu kadro veya pozisyonlarda bulunanlar, atanma şartlarını kaybedenler, ceza kovuşturması veya disiplin soruşturması sonucunda görevden alınanlar veya görevleri sona erenler hariç olmak üzere, 31 Temmuz 2025'e kadar kurumlarına başvurmaları halinde atamaya yetkili amirler tarafından 9 Temmuz 2018'den önceki kadro veya pozisyonlarına atanacak. Yeni Yol Partisi Grup Başkanvekili Mehmet Emin Ekmen, ABD'nin Ankara Büyükelçiliğinin resmi sosyal medya hesabından yapılan paylaşımda yer alan \"Konsolosluk görevlilerinin, sabıka kaydınıza erişim imkanı bulunmaktadır.\" şeklindeki ifadeye işaret ederek, \"Sayın Akbaşoğlu'ndan, bu görüşmeler devam ederken ilgili bakanlıklardan doğru bilgilerin alınarak Genel Kurulumuzun bilgilendirilmesi hususunda bir ricam olacak.\" dedi. AK Parti Grup Başkanvekili Muhammet Emin Akbaşoğlu, konuyu hem Adalet Bakanlığı hem de Dışişleri Bakanlığı yetkilileri ile görüştüğünü belirterek, \"Vatandaşlarımızın adli sicil kayıtlarının diğer ülkelerin erişimine açık olmadığını belirtmek isterim.\" ifadesini kullandı. Genel Kurulda düzenlemenin kabul edilmesinin ardından TBMM Başkanvekili Bekir Bozdağ, birleşimi, 13 Mayıs Salı saat 15.00'te toplanmak üzere kapattı.", "summary": "Türkiye ile Irak arasında yapılan anlaşmaların ardından, kamu görevlilerinin görevdeki düzenlemeleri, çeşitli alanlarda işbirliği ve istihdam düzenlemeleri içeren yeni kanun değişiklikleri onaylandı. Bu düzenlemelerle, bakanlıklar arasındaki işbirliği, uzman ve uzman yardımcıları istihdamı ve kamu görevlilerinin görevden alınmaları gibi süreçler netleştirildi. Ayrıca, adli sicil kayıtlarının uluslararası erişimine dair açıklamalar yapıldı."}
{"text": "Senaryo gereği, Uzuntepe köyü yakınlarında hayvan kurtarmak için ırmağa giren 2 kişi akıntıya kapılarak kayboldu. İhbar üzerine olay yerine AFAD, polis ve sağlık ekipleri sevk edildi. AFAD ekibi, Kızılırmak'ta su altından ve su üstünden arama kurtarma çalışması yaptı. Ekipler, senaryo gereği kaybolan 2 kişinin cansız bedenine ulaştı. Sivas AFAD Arama ve Kurtarma Birlik Müdürü Uğur Yüce, gazetecilere yaptığı açıklamada, yıllık planları arasında yer alan su altı ve su üstü arama kurtarma tatbikatını yaptıklarını belirterek, \"Hem eğitim hem tatbikatımıza devam ediyoruz. 20 kişinin katılımıyla yaptığımız tatbikatta, 3 dalgıç ve 17 su üstü arama kurtarma ekibi yer aldı.\" dedi. Yüce, tatbikat ve eğitimlerin yıl boyunca devam edeceğini söyledi. AFAD Arama Kurtarma Birim Amiri Yılmaz Şahinbay ise ekibe katılan genç personelin su üstü bot kullanım becerilerini geliştirebilmek için tatbikatlara devam edeceklerini söyledi.", "summary": "Sivas'ın Uzuntepe köyü yakınlarında, hayvan kurtarmak için ırmağa giren 2 kişi senaryo gereği akıntıya kapılarak kayboldu. AFAD ekipleri, su altı ve su üstü arama kurtarma çalışmaları yaparak kaybolan kişilerin cansız bedenlerine ulaştı. Bu tatbikat, su altı ve su üstü arama kurtarma eğitimlerinin bir parçasıydı."}
{"text": "Uraloğlu, We are Social ve Meltwater tarafından hazırlanan, Dijital 2025 Türkiye Raporu'nda yer alan sosyal medya kullanım verilerine ilişkin açıklama yaptı. Söz konusu rapora göre, Türkiye'de internet kullanan kişi sayısının 77,3 milyon olduğunu belirten Uraloğlu, \"Sosyal medya kullanıcısı, son 1 yılda yüzde 1,7 artarak 58,5 milyona ulaştı.\" ifadesini kullandı. Uraloğlu, kullanıcıların yüzde 46,6'sının kadın, yüzde 53,4'ünün ise erkek olduğuna dikkati çekti. İnternet kullanıcılarının, günlük ortalama 7 saat 13 dakikayı internette geçirdiğine değinen Uraloğlu, \"Kullanıcılar her gün ortalama 2 saat 43 dakikayı sosyal medyada geçiriyor, aylık ortalama 7,6 sosyal medya platformu kullanıyor.\" değerlendirmesinde bulundu. Uraloğlu, kullanıcıların, sosyal medya hesaplarından en çok arkadaşlarını, ailelerini, tanıdıklarını, satın alınmak istenen ürünleri takip ettiğini aktardı. Sosyal medya kullanıcılarının en çok haber okumak, arkadaşlar ve aile ile iletişim kurmak ve boş zaman doldurmak için platformları kullandığının altını çizen Uraloğlu, şunları kaydetti: \"Türkiye'de, en çok kullanıcısı olan platform 58,4 milyon kişi ile Instagram. Instagram'ın ardından 57,5 milyon kişi ile YouTube, 40,2 milyon kişi ile TikTok geliyor. Facebook'un kullanıcı sayısı 34,8 milyon kişiyken X platformunu 19,7 milyon kişi kullanıyor. 2024 yılına göre ise Instagram'ın kullanıcı sayısı yüzde 8,5 artarken, TikTok'un yüzde 2,9, Facebook'un yüzde 1,3, X'in yüzde 1 arttı. YouTube'un kullanıcı sayısında ise yüzdesel bir değişiklik yok. Ayrıca, internet kullanıcıları ayda ortalama 32 saat 36 dakika ile en çok Instagram'da zaman geçiriyor. Bu süre TikTok'ta 26 saat 26 dakikayken, YouTube'da geçirilen aylık ortalama süre 23 saat 31 dakika. Facebook'ta geçirilen süre ise 9 saat 45 dakika, X'te ise 5 saat 4 dakika.\"", "summary": "Dijital 2025 Türkiye Raporu'na göre, Türkiye'de internet kullanıcı sayısı 77,3 milyon, sosyal medya kullanıcısı ise 58,5 milyon oldu. Kullanıcılar günlük ortalama 2 saat 43 dakikayı sosyal medyada geçiriyor. En çok kullanılan platformlar Instagram (58,4 milyon kullanıcı), YouTube (57,5 milyon), ve TikTok (40,2 milyon) olurken, kullanıcılar sosyal medyayı çoğunlukla haber okumak ve iletişim kurmak için kullanıyor. Instagram, TikTok ve YouTube en fazla zaman geçirilen platformlar arasında."}
{"text": "İl Jandarma Komutanlığı ekipleri, Interpol tarafından \"cinsel taciz\" suçundan kırmızı bültenle aranan S.D.H'nin (47) Ölüdeniz Mahallesi'nde olduğunu tespit etti. Şüpheli, ekiplerce düzenlenen operasyonla gözaltına alındı. S.D.H, jandarmadaki işlemlerin ardından Muğla İl Göç İdaresi Müdürlüğü Geri Gönderme Merkezi'ne teslim edildi.​​​​", "summary": "Muğla İl Jandarma Komutanlığı ekipleri, Interpol tarafından \"cinsel taciz\" suçundan kırmızı bültenle aranan S.D.H'yi (47) Ölüdeniz Mahallesi'nde tespit ederek operasyonla gözaltına aldı. Şüpheli, jandarmadaki işlemlerinin ardından Muğla İl Göç İdaresi Müdürlüğü Geri Gönderme Merkezi'ne teslim edildi."}
{"text": "Alman Haber Ajansına (dpa) göre, Baden Württemberg eyalet parlamentosundaki Yeşiller Partisi üyeleri, Baden Württemberg İçişleri Bakanı Thomas Strobl'a yazdıkları mektupta AfD'nin kesinlikle aşırı sağcı olarak sınıflandırılmasının, güneybatıda AfD üyesi kamu görevlileri açısından artık sonuçlarının olması gerektiğini belirtti. Yeşiller Partisi Meclis Grup Başkanı Andreas Schwarz'ın imzasıyla gönderilen mektupta, devleti kendi içindeki anayasa düşmanlarından korumak için somut önlemler alınması gerektiği vurgulanarak, kamu hizmetindeki AfD'lilerin anayasaya sadakatlerinin ve silah ruhsatlarının sistematik olarak incelenmesi talep edildi. Mektupta, \"AfD üyesi olduğu bilinen kamu görevlilerinin anayasaya bağlılığı sistematik olarak denetlenmeli. Memuriyetten çıkarma dahil her bir olayda ayrı ayrı titizlikle incelenmelidir.\" ifadeleri kullanıldı. Baden Württemberg İçişleri Bakanlığı Sözcüsü, yaptığı açıklamada, AfD üyesi yetkililere karşı aceleci davranılmaması gerektiğini belirterek, özellikle federal ve eyalet hükümetlerinin ortak yaklaşımının önemli olduğunu kaydetti. Almanya'nın iç istihbarat kurumu Federal Anayasayı Koruma Teşkilatı (BfV), üç yıllık soruşturmanın ardından 2 Mayıs Cuma günü AfD'yi \"kesin aşırı sağcı bir oluşum\" olarak sınıflandırmıştı. BfV'den yapılan açıklamada, AfD'nin bir bütün olarak insan onurunu hiçe sayan aşırılıkçı eğilimleri sebebiyle bu şekilde sınıflandırıldığı ve \"partide hakim olan etnik ve soya dayalı halk anlayışının özgür demokratik temel düzenle bağdaşmadığının tespit edildiği\" belirtilmişti. AfD ise bu karara tepki göstererek Anayasayı Koruma Teşkilatına dava açtığını duyurmuştu. AfD, 23 Şubat'ta yapılan erken genel seçimde yüzde 20,8 oy alarak Hristiyan Birlik (CDU/CSU) partilerinin ardından sandıktan ikinci çıkmıştı.", "summary": "Alman Yeşiller Partisi üyeleri, AfD'nin aşırı sağcı olarak sınıflandırılmasının ardından, Baden Württemberg İçişleri Bakanı Thomas Strobl'a yazdıkları mektupta, AfD üyesi kamu görevlilerinin anayasaya sadakatlerinin ve silah ruhsatlarının sistematik olarak incelenmesini talep etti. İçişleri Bakanlığı, aceleci davranılmaması gerektiğini belirtti. AfD, Federal Anayasayı Koruma Teşkilatı'nın aşırı sağcı olarak sınıflandırdığı kararına itiraz ederek dava açtı."}
{"text": "ABD Başkanı Donald Trump, sosyal medya platformu Truth Social hesabından ABD ve İngiltere arasındaki anlaşmaya ilişkin açıklama yaptı. İngiltere ile yapılan anlaşmanın, duyurdukları \"ilk büyük anlaşma\" olduğunu belirten Trump, bu anlaşmanın ABD ile Birleşik Krallık arasındaki ilişkileri güçlendireceğini vurguladı. Trump, müzakere aşamasında olan diğer birçok anlaşmanın da yakın zamanda duyurulacağını açıkladı. Başkan Donald Trump, dün, \"büyük ve saygın bir ülke\" ile bir ticaret anlaşması imzalayacaklarını açıklamıştı. Trump, \"Yarın sabah saat 10.00'da Oval Ofis'te büyük ve saygın bir ülkenin temsilcileriyle yapılacak önemli bir ticaret anlaşmasına ilişkin bir basın toplantısı olacak. Bu, diğer anlaşmaların ilki olacak.\" değerlendirmesinde bulunmuştu.", "summary": "ABD Başkanı Donald Trump, İngiltere ile yapılan ticaret anlaşmasının iki ülke arasındaki ilişkileri güçlendireceğini ve duyurdukları ilk büyük anlaşma olduğunu belirtti. Trump, müzakere aşamasındaki diğer birçok anlaşmanın da yakında duyurulacağını açıkladı."}
{"text": "Görgü tanıklarından alınan bilgiye göre, İsrail savaş uçakları, Nebatiye vilayetindeki yerleşim alanlarına yakın bölgeleri bir dizi saldırıyla hedef aldı. Görgü tanıkları, İsrail savaş uçaklarının bölgedeki uçuşlarının sürdüğüne işaret etti. Lübnan Sağlık Bakanlığından yapılan yazılı açıklamada, İsrail'in güneydeki Nebatiye vilayetinde düzenlediği geniş çaplı saldırılara dikkat çekildi. Açıklamada, İsrail savaş uçaklarının Nebatiye'deki bombardımanında ilk belirlemelere göre bir kişinin hayatını kaybettiği, 8 kişinin yaralandığı ifade edildi. Lübnan Başbakanı Nevvaf Selam, İsrail ordusunun ülkesine yönelik devam eden saldırılarının durdurulması talebinde bulundu. Başbakan Selam, X hesabından yaptığı açıklamada, İsrail'in ateşkes anlaşmasını ihlal eden saldırılara tepki gösterdi. İsrail'in, Birleşmiş Milletler Güvenlik Konseyi'nin (BMGK) 1701 sayılı kararına yönelik tüm ihlal ve saldırılarının bir an önce durdurulması talebinde bulunan Selam, \"İsrail'in işgal ettiği Lübnan topraklarından bir an önce çekilmesi için sarf ettiğimiz çabalarımız durmayacak.\" ifadelerini kullandı. İsrail ile Lübnan arasında 27 Kasım 2024'te yapılan ateşkes anlaşmasına rağmen İsrail ordusu sıklıkla anlaşmayı ihlal ediyor. Lübnan Enformasyon Bakanı Paul Markus, 17 Nisan'da, 27 Kasım'dan bu yana ateşkes anlaşmasını 2 bin 740 kez ihlal eden İsrail'in bu süre zarfında Lübnan'a düzenlediği saldırılarda 190 kişinin öldüğünü, 485 kişinin yaralandığını bildirmişti.", "summary": "İsrail savaş uçakları, Lübnan'ın Nebatiye vilayetini hedef alarak bombardıman düzenledi. Saldırılarda bir kişi hayatını kaybederken, 8 kişi yaralandı. Lübnan Başbakanı Nevvaf Selam, İsrail'in ateşkes anlaşmasını ihlal ettiğini belirterek, saldırıların durdurulmasını talep etti. 27 Kasım'da yapılan ateşkes anlaşmasına rağmen, İsrail'in bu süre zarfında Lübnan'a yönelik 2 bin 740 saldırı gerçekleştirdiği bildirildi."}
{"text": "Yonhap'ın haberine göre, CIO'dan yapılan açıklamada, ofise ikinci kez düzenlenen baskında, soruşturma için \"önemi bulunan materyaller\" ele geçirildiği belirtildi. Baskının, Yoon'un bir askerin ölümüne ilişkin 2023'te yapılan askeri soruşturmaya müdahil olup olmadığının incelendiği soruşturma kapsamında, o dönemde Devlet Başkanlığı ofisinde yapılan toplantı kayıtlarının ele geçirilmesi amacıyla düzenlendiği ifade edildi. CIO'dan yetkililer, baskını yapan müfettişlerin Devlet Başkanlığı ofisine izin belgesini sunduğunu ve karşılıklı anlaşma yoluyla bazı gerekli materyallere el koyduğunu belirtti. Onbaşı Chae Su-geun, Temmuz 2023'te başkent Seul'ün yaklaşık 161 kilometre güneydoğusundaki Yecheon kentinde arama görevindeyken taşan derenin sularına kapılarak hayatını kaybetmişti. Deniz Piyade Teşkilatı, olayla ilgili soruşturma sonucunda Onbaşı Chae'nin eski komutanı Lim Seong-geun ve diğer 7 askeri yetkilinin, taksirle öldürme ve diğer suçlamalarla polise sevk edilmesini istemişti. İddialara göre, dönemin Savunma Bakanı Lee Jong-sup, bu talebi onaylamış ancak daha sonra Yoon'un baskısıyla kararını değiştirmişti. Dönemin Devlet Başkanı Yoon Suk Yeol, 3 Aralık 2024'te \"muhalefetin devlet karşıtı aktivitelere karıştığı\" gerekçesiyle sıkıyönetim ilan etmiş ancak Ulusal Meclisteki oylamayla bu kararın kaldırılması ve Bakanlar Kurulunun onayıyla geri adım atmak zorunda kalmıştı. Ulusal Meclisin 14 Aralık 2024'te yaptığı oylamada azli istenen Yoon, Anayasa Mahkemesinin hakkında vereceği karara dek geçici olarak görevden uzaklaştırılmıştı. Anayasa Mahkemesi, yargılamanın ardından 4 Nisan'da verdiği kararda, Ulusal Meclisin azil istemini kabul ederek Yoon'un sıkıyönetim ilanı nedeniyle görevden alınmasını onaylamıştı. Yeni devlet başkanının belirleneceği seçimlerin 3 Haziran'da yapılacağı açıklanmıştı.", "summary": "Güney Kore'de, Devlet Başkanı Yoon Suk Yeol'un bir askerin ölümüne ilişkin soruşturmaya müdahale edip etmediği araştırılıyor. 2023'teki askeri soruşturmayla ilgili toplantı kayıtlarına ulaşmak için Devlet Başkanlığı ofisine ikinci kez baskın düzenlendi. Baskında \"önemi bulunan materyaller\" ele geçirildi. Ayrıca, Yoon'un sıkıyönetim ilanı sonrası, Ulusal Meclis tarafından görevden alınmasına karar verildi ve yeni başkan seçimlerinin 3 Haziran'da yapılacağı açıklandı."}
{"text": "Eski ABD Başkanı Biden, 5 Kasım 2024'teki başkanlık seçimlerinin ardından ilk kez ABC kanalında yayınlanan \"The View\" programına konuştu. Trump'ın ilk 100 gündeki performansını değerlendiren Biden, \"Herhangi bir başkanın geçirdiği en kötü 100 günü geçirdi.\" sözleriyle halefine yüklendi. Eski başkan, seçimleri kaybetmesiyle ilgili olarak, \"Sorumluluğu alıyorum; alıyorum, çünkü bakın, ben görevdeydim ve o kazandı.\" şeklinde konuştu. Biden, eski Başkan Yardımcısı Kamala Harris'in Trump'a karşı kaybetmesine \"şaşırmadığını\" da söyleyerek, \"Başkan yardımcısının başkan olmak için nitelikli bir kişi olmadığını düşündüğüm için değil ama cinsiyetçi bir yol izledikleri için şaşırmadım. Yani, bu bir kadın. Gerçekten de, melez bir kadının ülkeyi yönetemeyeceği fikrini savunan bu kadar başarılı ve tutarlı bir kampanya görmemiştim. Ve bunu oldukça iyi oynadılar.\" diye konuştu. Biden, özellikle geçen haziran ayında Trump'a karşı sergilediği ve sonunda yarıştan çekilmesine neden olan kötü münazara performansından sonra sağlığıyla ilgili endişeler sorulduğunda ise \"Yarıştan çekilmemin tek nedeni bölünmüş bir Demokrat Parti istemememdi.\" yanıtını verdi. Joe Biden, \"Hayatım boyunca çok fazla münazara kaybetmedim. Bunu yapmakta oldukça iyiydim. Hastaydım, mazeretim yok. Kötü, çok kötü bir gece geçirdim.\" değerlendirmesini yaptı. Biden ayrıca başkanlığının son yılında akli sağlığında gerileme yaşadığını öne süren haberlere de karşı çıkarak, \"Bunlar yanlış şeyler. Bunu destekleyecek hiçbir şey yok.\" dedi.", "summary": "Eski ABD Başkanı Joe Biden, 2024 başkanlık seçimlerinin ardından ABC kanalındaki \"The View\" programında, Trump'ın başkanlık performansını eleştirerek, onun ilk 100 gününü \"herhangi bir başkanın geçirdiği en kötü 100 gün\" olarak nitelendirdi. Seçimi kaybetmesinin sorumluluğunu kabul eden Biden, Kamala Harris'in kaybetmesini cinsiyetçi bir yaklaşım nedeniyle şaşırtıcı bulduğunu ifade etti. Ayrıca, sağlıkla ilgili endişelere dair, yarıştan çekilmesinin tek nedeninin Demokrat Parti'nin bölünmesi istememesi olduğunu belirtti."}
{"text": "Fransa'da 7 Ekim 2023'ten sonra İsrail'in Gazze'deki saldırılarına tepki olarak düzenlenen gösteriler ilk etapta yasaklandı, eylemlere katılanlara para cezası verildi. Ardından Filistinlilere destek gösterilerinin karşısındaki engellerin kaldırıldığı Fransa'da, Gazze'de soykırım işleyen İsrail'e karşı ses çıkaran çeşitli isimler gözaltına alındı, soruşturmaya tabi tutuldu, para veya hapis cezasına çarptırıldı. İsrail'in Gazze'deki saldırılarıyla ilgili Ocak 2024'te yaptığı sosyal medyada paylaşımları nedeniyle yargılanan Fransız siyaset bilimci François Burgat hakkında savcılık, 24 Nisan'da 8 ay ertelenmiş hapis ve 4 bin avro para cezası talep etti. Son olarak Fransa İçişleri Bakanlığı, İsrail'in Gazze'deki soykırımına karşı Paris başta olmak üzere çeşitli kentlerde gösteri düzenleyen sivil toplum kuruluşu (STK) Urgence Palestine hakkında fesih süreci başlattı. Urgence Palestine'in eş kurucusu Alsoumi, Gazze için ilk gösterileri düzenledikleri Cumhuriyet Meydanı'nda kuruluş hakkında başlatılan fesih sürecini AA muhabirine anlattı. Alsoumi, \"Urgence Palestine, Ekim 2023'te Filistin halkının mücadelesini desteklemek adına eylem yapmanın yasak olduğu zor zamanda doğdu.\" dedi. Fransa'da Filistinlilerin sesini duyurmak gerektiğini hissettiğini belirten Alsoumi, kuruluşlarının, düzenledikleri ilk gösterilerin yasaklandığını, bastırıldığını ve bir Filistin bayrağı veya bir kefiye nedeniyle para cezalarının kesildiğini ve gözaltı işlemlerinin uygulandığını söyledi. Alsoumi, \"Buna rağmen sömürgecilikle mücadele adına Filistinlilerin ve müttefiklerinin seslerini duyurmayı sağlayacak, kendimize benzeyen bir hareket kurmayı tercih ettik ve böylelikle Urgence Palestine, hızlı bir şekilde sadece Paris'te değil Fransa genelinde sahada önemli eylem yollarından biri haline geldi.\" ifadesini kullandı. Sömürge karşıtı siyasi kuruluş olduklarını dile getiren Alsoumi, Fransa'da yaklaşık 20 farklı grup bünyesinde 1000'den fazla üyelerinin bulunduğunu dile getirdi. Alsoumi, kuruluşlarının Filistin halkına yönelik soykırımı durdurmak ve mücadelelerini desteklemek amacıyla gösteriler, konferanslar, etkinlikler, müzakereler, konserler ve futbol turnuvaları gibi çeşitli organizasyonlar düzenlediğini belirterek, \"Fransız hükümeti ve İçişleri Bakanı (Bruno) Retailleau, bugün bu kuruluşu feshetmek istiyor.\" dedi. Kuruluşlarının fesih sürecinin başlatıldığına ilişkin tebligatın 29 Nisan'da ellerine ulaştığını anlatan Filistinli Alsoumi, şöyle devam etti: \"Hangi koşullarda yaşandığına dikkat çekmek gerekir. Polis, evimde bulunmadığım bir saatte doğrudan evime geldi, eşimin çocukları uyutacağı bir saatte. Elbette evimize bu şekilde girmelerinin yaşattığı şiddet nedeniyle derinden etkilendiler, travma yaşadılar. Bu, Aboubakar Cisse'nin hayatına mal olan Müslüman karşıtı bir terör saldırısının olduğu sırada yaşandı. Soykırımın tam ortasında, Gazze Şeridi'nde tek bir un çuvalı kalmadığı sırada Fransız hükümetinin önceliğinin Filistinlilerin ve müttefiklerinin Fransa'da bulunan tek kuruluşunu feshetmek olacağını beklemiyorduk.\" Alsoumi, hükümetin, bu kararı karşısında şaşırdıklarını ve isyan ettiklerini, fesih sürecinin başladığına ilişkin tebligatı aldıktan sonra harekete geçtiklerini ve başlattıkları destek kampanyası için 48 saatte 10 binden fazla kişinin imza verdiğini söyledi. Kuruluşlarına Fransa ve dünya genelinden destek verildiğine dikkati çeken Alsoumi, \"Tabii ki hemen avukatlarımızla bu ek baskı karşısında hukuki yolların, yanıtların neler olabileceğini düşünmeye başladık. Şunu da söylemek istiyorum: Başından beri bize göre Fransız hükümeti, soykırımın suç ortağı gibi davrandı çünkü bir yandan savaş suçlularını ve bunların suç ortaklarını cezasız bırakırken bir yandan da Filistin halkına baskı yapıyor.\" diye konuştu. Alsoumi, İsraillilerin, Filistin halkının mücadelesini destekleyen ifadeleri yasaklamak amacıyla ABD de dahil dünya genelinde baskı uyguladığına dikkati çekerek, Fransa'da yaşadıklarını da buna bağladı. Fransa'da kuruluşlarının yasaklanma girişimi karşısında hukukun sunduğu tüm imkanları kullanmayı seçtiklerini vurgulayan Alsoumi, tebligat ellerine geçtikten sonra 10 gün içinde İçişleri Bakanlığına her türlü itiraz ve gözlemlerini bildirmeleri gerektiğini kaydetti. Alsoumi, \"Tebligatta çok sayıda tamamen asılsız ya da kötü niyetli unsur yer alıyor. Urgence Palestine'i, nefrete teşvik eden bir 'terör örgütüne' indirgemeye çalışıyorlar. Biz, sadece Filistin'de İsrail sömürgeciliğine karşı adil ve meşru bir mücadelenin sesini duyurmaya çalıştık. Tabii ki (fesih sürecine) itiraz edeceğiz.\" ifadelerini kullandı. Kuruluşuna ilişkin fesih kararının 13 Mayıs'ta düzenlenecek Bakanlar Kurulu toplantısında onaylanacağını tahmin ettiklerini dile getiren Alsoumi, Fransız hükümetini engellemek için ellerinden geleni yapacaklarını vurguladı. Alsoumi, şimdiden olası bir fesih kararına karşı itiraz edebilmek adına Danıştaya başvurabilmek için avukatlarıyla hazırlık içinde olduklarını belirterek, \"Hiçbir şey, Filistin davasını ortadan kaldıramaz.\" dedi. Filistinli Alsoumi, şiddet ve baskı nasıl olursa olsun, Filistin halkının mücadeleye ve direnmeye devam edeceğini dile getirerek, \"Sevgili yurdumuza, sömürgecilikten ve baskıdan kurtulan özgür Filistin'e yeniden girebilene kadar bulunduğumuz her yerde özgürlüğümüz, bağımsızlığımız için mücadele etmeyi sürdüreceğiz.\" diye konuştu.", "summary": "Fransa, Gazze'ye yönelik İsrail saldırılarına tepki olarak yapılan Filistin destekli gösterileri yasakladı ve katılımcılara cezalar verdi. Urgence Palestine adlı sivil toplum kuruluşu ise fesih süreciyle karşı karşıya, ancak Fransız hükümetine karşı hukuki mücadeleye devam edeceklerini belirtiyorlar."}
{"text": "CBC News'in haberine göre, yerli halk temsilcileri, Başbakan Smith'in, Alberta eyaletinin, referandum yoluyla Kanada'dan ayrılabileceğini açıklamasına tepki gösterdi. Eyaletteki yerli halk temsilcilerinin bir araya geldiği basın toplantısında Piikani Ulusu Şefi ve Blackfoot Konfederasyonu Başkanı Troy Knowlton, \"Ayrılmaya dair herhangi bir konuşma gerçekten delilik çünkü ayrılığa giden hiçbir yol mümkün değil.\" ifadesini kullandı. Knowlton, Kanada hükümeti ile yerli halk arasında imzalanan anlaşmalara atıfta bulunarak, Kanada'nın bir \"anlaşma ülkesi\" olduğunu hatırlatarak, \"olayı mahkemeye taşımaya hazır olduklarını\" bildirdi. Tek taraflı ayrılığın anayasaya aykırı olduğu ülkede, merkezi Ottawa hükümeti ile yerli topluluklara ve tüm taraflara, eyaletler arasında imzalanan anlaşmalar doğrultusunda, bazı hak ve yükümlülükler tanınıyor. Kanada'da 2000 yılında Quebec eyaletinin ülkeden ayrılma çabalarının önüne geçmek için \"Netlik Yasası\" yürürlüğe konulmuştu. Yasa uyarınca, ulusal parlamentodaki Avam Kamarası, bir eyaletin bağımsızlığına ilişkin referandumda eyalet nüfusunun \"net iradesi olup olmadığına\" göre karar veriyor. Avam Kamarası \"açık çoğunluğun net iradesinin belirlendiğine\" dair karar vermesi halinde, eyaletin potansiyel ayrılığına ilişkin, eyalet hükümeti ile federal hükümete Kanada Anayasası'nın değiştirilmesi için müzakerelere izin veriyor. Alberta eyaletinin Başbakanı Smith, hafta içinde yaptığı açıklamada, eyaletteki vatandaşların gerekli sayıda imzayı toplamaları halinde, 2026 yılında referanduma gidilerek, Kanada'dan ayrılabileceğini bildirmişti.", "summary": "Alberta Başbakanı Smith'in Kanada'dan ayrılma referandumu düzenleme önerisi, yerli halk temsilcilerinin sert tepkisini çekti. Piikani Ulusu Şefi Troy Knowlton, bu öneriyi anayasa ve anlaşmalarla çelişen bir \"delilik\" olarak nitelendirerek, olayı mahkemeye taşımaya hazır olduklarını belirtti."}
{"text": "Egemen devletlerin yetkilerini uluslarüstü bir otoriteye devrettiği tek örnek olan AB, üç çeyrek asırdır birçok alanda sınav verdi. Bu kez AB, Avrupa Günü'ne ABD ile ilişkilerin yeni dinamiği ışığında giriyor. \"Savunmaya yatırım yapmayan müttefikleri korumayacağı\" söylemini benimseyen ABD'nin yeni Başkanı Donald Trump, göreve geldiği 20 Ocak'tan bu yana AB üzerindeki baskıyı kademeli olarak artırıyor. 2022'den bu yana Ukrayna'da \"varoluşsal tehdit\" olarak tanımladığı sıcak bir savaşla mücadele eden AB, paniğe kapılmış bir halde savunma planlarını gözden geçiriyor. Kuruluşundan itibaren \"ekonomi birliği\" temelinde ilerleyen, savunma ile güvenlik alanlarında ise NATO ve ABD'den bağımsız hareket edemeyen AB, şimdiye dek yalnızca kriz anlarında dillendirilen, tekrar tekrar görüşüldükten sonra rafa kaldırılan \"savunma birliği\" fikrini hayata geçirmeye çalışıyor. Diğer yandan, ABD'nin Ukrayna'daki savaşı sonlandırma planı, son 3 yıldır tüm askeri kaynaklarını Kiev'e yönlendiren AB'nin kaderini etkileyen yegane gelişmede masa dışı kalmasına yol açtı. Bu gelişmeler üzerine Avrupalı liderler, Brüksel-Paris-Londra-Varşova hattında sık sık görüşmeler yapıyor, Türkiye'nin de aralarında olduğu savunmada önde gelen NATO müttefiklerini de planlamalarına dahil ediyor. AB Komisyonu 19 Mart'ta, 2030'a kadar askeri harcamalarını ve üretimini artırma, ortak savunma projelerine kaynak ayırma gibi unsurları içeren ve 150 milyar avroluk bir finansman sağlayan Beyaz Bülten (White Paper) adı verilen yeni bir strateji açıkladı. Şimdi ise AB'nin önünde üye ülkeler arasında savunma konusunda ortak adımlar atılabilmesini, üretimde artışı ve vadedilen finansmanı sağlamak gibi zorlu hedefler bulunuyor. ABD'nin barış sağlanması konusundaki baskısı, Rusya'nın gelecekteki muhtemel saldırılarının caydırılması için Ukrayna'nın müzakere masasına güçlü oturmasını isteyen AB'yi zora sokuyor. Bunun yanı sıra ABD, savaş sonrasındaki güvenlik garantilerinin de NATO tarafından değil birebir Avrupa ülkeleri tarafından verilmesini istiyor. Ukrayna'nın desteklenmeye devam edilmesi ise ayrı bir sınama olarak AB'nin önünde duruyor. AB Dış İlişkiler ve Güvenlik Politikası Yüksek Temsilcisi Kaja Kallas'ın Ukrayna'nın 2 milyon mermi için ihtiyaç duyduğu 5 milyar avroluk yardımla ilgili üye ülkelerin tümünün desteğini alamadığı biliniyor. AB ekonomisi, uzun süredir yüksek kamu borcu ve bütçe açığı, düşük büyüme oranı ve rekabetçilikte geri kalınması gibi çeşitli ciddi sınamaları bir arada yaşıyordu. AB'nin yapısal bir sorunu da yüksek kamu borcu olarak öne çıkıyor. Birlikte geçen yıl kamu borcunun Gayri Safi Yurt içi Hasıla'ya (GSYİH) oranı yüzde 81 gibi yüksek bir seviyeye ulaştı. AB üyesi ülkeler arasında kamu borcunun GSYİH'ye oranının en fazla olduğu ülkeler ise yüzde 153,6 ile Yunanistan, yüzde 135,3 ile İtalya, yüzde 113 ile Fransa, yüzde 104,7 ile Belçika ve yüzde 101,8 ile İspanya olarak sıralanıyor. Bu yüksek kamu borcu ülkelerin kaynaklarını sınırlandırıyor. Çok sayıda AB ülkesinde bütçe açığı da yüksek seviyelerde seyrediyor. AB ülkeleri arasında bütçe açığının en yüksek olduğu ülkeler yüzde 9,3 ile Romanya, yüzde 6,6 ile Polonya, yüzde 5,8 ile Fransa ve yüzde 5,3 ile Slovakya olurken, AB kurallarına göre, normal şartlarda üye ülkelerin kamu borçlarının GSYİH'lerinin yüzde 60'ını, bütçe açıklarının da GSYİH'lerinin yüzde 3'ünü geçmemesi gerekiyor. AB ülkelerinin önemli bir kısmı mali kurallara uygun davranmazken bunun özellikle yeni ortaya çıkan ihtiyaçlara kaynak sağlanmasının önünde engel teşkil etmesi bekleniyor. AB, Trump başkanlığı öncesinde ekonomi alanında özellikle rekabet gücünü artırmaya odaklanmıştı. AB, özellikle bürokratik işlemleri kolaylaştırmak, yapay zeka gibi alanlara ve teknoloji şirketlerine yatırımı artırmak ve enerji maliyetlerini düşürecek adımlar atmak konusunda planlar yapıyordu. Ancak AB ile ABD arasında ticari gerilimler sonucunda bu konu alt sıralara indi. ABD Başkanı Trump'ın göreve gelmesiyle birlikte \"Önce Amerika\" yaklaşımını benimsemesi ve uygulamaya koyduğu tarifeler yıllık 1,5 trilyon avronun üzerindeki toplam hacimle dünyanın en büyük ticaret ve yatırım ilişkisine sahip olan AB ve ABD'nin arasını açtı. Geçen yıl, AB tarafı ABD ile mal ticaretinde 198,2 milyar avro fazla verdi. Bu ticaret açığını sert biçimde eleştiren Trump, AB'ye oldukça mesafeli yaklaşıyor. ABD, AB'den çelik ve alüminyum ile otomobil ithalatına yüzde 25 oranında gümrük vergisi uygulamaya başladı. Ayrıca, ABD karşılıklı tarifler kapsamında AB'nin ürünlerine yüzde 20'lik yüksek seviyede bir gümrük vergisi belirledi. AB'nin ABD'ye ihraç ettiği ürünlerin yüzde 70'ine uygulanması söz konusu tarifelerle yılda 80 milyar avro civarında bir ek gümrük vergisi ortaya çıkıyor. Bunun da ihracat odaklı olan AB ekonomisine ciddi bir külfet ortaya çıkarması ve ihracatı düşürmesi bekleniyor. AB, yaşanan sıkıntıları gidermek için AB tarafı ile müzakere masasına oturmayı istiyor. Ancak ABD henüz buna sıcak bakmıyor. ABD ile yaşanan ticari gerilimler AB gündeminde üst sırada yer alıyor. Dönemin Fransa Dışişleri Bakanı Robert Schuman, iki yıkıcı savaş görmüş Avrupa'nın \"birleşmesi\" fikrini 1950'de ortaya atan isim oldu. Schuman planı çerçevesinde Federal Almanya, Fransa, İtalya, Hollanda, Belçika ve Lüksemburg, savaşın ham maddeleri olan kömür ve çeliği barış aracına çevirme hedefiyle 1951'de Avrupa Kömür ve Çelik Topluluğunu (AKÇT) kurdu. Dünya tarihinde ilk defa devletlerin, yetki ve egemenliklerinin bir kısmını uluslarüstü bir kuruma devrettiği bu model, Avrupa'nın ekonomik entegrasyonunun önünü açmış oldu. AKÇT, 1957'de mal ve hizmetlerin serbest dolaşımını öngören Avrupa Ekonomik Topluluğuna (AET) dönüştü. AET'nin başarısı üzerine İngiltere, Danimarka ve İrlanda, Birliğe başvuru yaptı. İngiltere'nin Fransa tarafından iki kere veto edilmesinin ardından 1973'te üç ülke birden AET'ye üye oldu. Yunanistan'ın 1981'de, İspanya ve Portekiz'in 1986'da katılmasıyla üye sayısı 12'ye ulaştı. 1 Temmuz 1987'de yürürlüğe giren Avrupa Tek Senedi ile Avrupa Topluluklarını oluşturan anlaşmalar, ilk kez kapsamlı şekilde değiştirilerek yeni ortak politikalar belirlendi. 1993'te Maastricht Antlaşması, AB'nin mevcut yapısını oluşturan nihai anlaşma oldu. Birlik, 1 Ocak 1995'ten itibaren \"Avrupa Birliği\" olarak anılmaya başlarken, aynı yıl Avusturya, Finlandiya ve İsveç'in katılımıyla 15 üyeye ulaştı. 1999'da ortak para birimi olan \"avro\" kabul edildi ve 2002'de 12 ülkede tedavüle girdi. AB, 1 Mayıs 2004'te, Çek Cumhuriyeti, Estonya, Güney Kıbrıs Rum Yönetimi, Letonya, Litvanya, Macaristan, Malta, Polonya, Slovakya ve Slovenya'nın katılımıyla beşinci ve en büyük genişlemesini yaşadı. Bulgaristan ve Romanya'nın 2007'de, Hırvatistan'ın ise 2013'te AB'ye katılmasıyla üye sayısı 28'e çıktı. 31 Ocak 2020'de İngiltere'nin ayrılmasının ardından halihazırda AB'ye üye 27 ülke bulunuyor. Arnavutluk, Bosna Hersek, Karadağ, Gürcistan, Moldova, Kuzey Makedonya, Sırbistan, Ukrayna ve Türkiye ise aday ülkeler arasında yer alıyor.", "summary": "AB, ABD'nin artan baskıları ve Ukrayna'daki savaşın etkisiyle savunma birliği kurma çabalarına girişti. Ancak ekonomik sorunlar ve yüksek kamu borçları, bu hedefi zorlaştırıyor. Ayrıca, ABD ile ticaret gerilimleri, AB'nin ekonomik büyüme hedeflerini tehdit ediyor."}
{"text": "Heyette, Sağlık Bakanlığı Avrupa Birliği ve Dış İlişkiler Genel Müdürü Dr. Aziz Biten ile Sağlık Bakanlığına bağlı Uluslararası Sağlık Hizmetleri A.Ş. (USHAŞ) Genel Müdürü Behlül Ünver yer aldı. Ziyaret kapsamında Türk heyetinin yanı sıra Türkiye'nin Kuveyt Büyükelçisi Tuba Nur Sönmez’in de katılımıyla Kuveyt Sağlık Bakanı Dr. Ahmed Abdulvahhab el-Avadi ile bir araya gelerek iki ülke arasındaki sağlık iş birliği masaya yatırıldı. Görüşmede sağlık hizmetlerinin geliştirilmesi, karşılıklı tecrübe paylaşımı ve yeni iş birliği alanları değerlendirildi. Ziyaretin ilk günü olan 6 Mayıs’ta, Türkiye'nin Kuveyt Büyükelçiliği ev sahipliğinde sektör temsilcilerine yönelik Türkiye’deki sağlık hizmetlerini tanıtıcı bir panel ve network etkinliği düzenlendi. Kuveyt’te faaliyet gösteren hastane yöneticileri, sağlık sektörü temsilcileri ve turizm acentelerinin katılımıyla gerçekleşen etkinlikte Türkiye’nin sağlık altyapısı ve sunduğu hizmetler katılımcılara anlatıldı. Etkinlikte konuşan Büyükelçi Sönmez, Türkiye’nin sağlık sisteminde kaydettiği ilerlemelere dikkat çekerek, sağlık turizmi alanında Türkiye’nin önemli bir destinasyon haline geldiğini vurguladı. Sönmez, sağlık sektörünün Türkiye ile Kuveyt arasındaki iş birliğinde kilit alanlardan biri olduğunu, bu ziyaretin de ikili ilişkilerin daha ileri taşınmasına katkı sağlayacağını ifade etti. Genel Müdür Dr. Aziz Biten de Türkiye’nin sağlık sisteminin yapısı ve sunduğu imkanlara ilişkin değerlendirmelerde bulundu. USHAŞ Genel Müdürü Behlül Ünver ise Türkiye’deki sağlık turizmi fırsatlarına ilişkin bir sunum yaptı ve katılımcıların sorularını yanıtladı. Heyetin Kuveyt Sağlık Bakanlığı yetkilileriyle yaptığı temaslarda, eğitim ve araştırma alanlarında yapılabilecek ortak projeler, sağlık alanında dijitalleşme ile sağlık çalışanları arasında bilgi ve deneyim paylaşımının artırılmasına yönelik fikir alışverişinde bulunuldu. Ziyaretin, Türkiye ile Kuveyt arasında sağlık diplomasisi alanında kurulan yapıcı diyaloğu daha da pekiştirdiği ve sağlık sektöründe sürdürülebilir, çok boyutlu bir iş birliği perspektifine katkı sunduğu kaydedildi.", "summary": "Türkiye ve Kuveyt arasında sağlık iş birliğini geliştirmek amacıyla yapılan ziyarette, sağlık hizmetleri, eğitim ve araştırma alanlarında ortak projeler konuşuldu. Türkiye'nin sağlık altyapısı ve sağlık turizmi fırsatları tanıtılırken, ikili ilişkilerin güçlendirilmesi hedeflendi."}
{"text": "İsrail, Gazze Şeridi'nde kapsamlı savaş ilanından bir gün sonra 8 Ekim 2023'te Lübnan'ın güneyinde Hizbullah'la karşılıklı çatışmalara başladı. Eylül 2024'e kadar Lübnan'ın güneyindeki beldeleri hava saldırıları ve topçu atışlarıyla hedef alan İsrail ordusu, daha sonra başkent Beyrut ve diğer bölgeleri kapsayan hava saldırıları sırasında da güneydeki beldelerde kara saldırılarıyla büyük bir yıkım yaptı. İsrail ordusu, ABD ve Fransa'nın garantörlüğünde 27 Kasım'da yürürlüğe giren ateşkesten sonra bölgeden geri çekilmesine rağmen ihlallerine devam ediyor. İsrail, Lübnan'ın güneyinde insansız hava saldırılarıyla (İHA) sürekli olarak konteyner evleri ve bazı araçları hedef alıyor. Ateşkesin yürürlüğe girdiği 27 Kasım'dan beri yüzlerce kişinin ölmesine ve yaralanmasına yol açan İsrail saldırıları, Lübnan'ın sınıra yakın beldelerinde hayatın normale dönmesini engelliyor. Dıhayra Belediye Başkanı Abdullah el-Garib, AA muhabirine yaptığı açıklamada, İsrail ordusunun Dıhayra beldesini bir enkaza dönüştürdüğünü söyledi. İnsanların Dıhayra'ya geri dönmelerini sağlayacak bir şey kalmadığını aktaran Garib, İsrail saldırılarından sonra beldede geriye ne ev, en elektrik, ne su kaldığının altını çizerek, \"İnsanlar evlerini görmek için geliyor ancak kederli bir yüzle geri dönüyorlar.\" dedi. Garib, \"Dıhayra beldesi artık bir yerleşim yeri olmaktan çıkmış durumda, çünkü İsrail tarafından kapsamlı bir yıkıma maruz kalmış ve yaşama elverişli değil artık. Dıhayra'nın yukarı mahallesi ise hala işgal altında ve İsrail ordusu, oradaki evlerine gitmeye çalışan vatandaşları engellemek için ateş açıyor.\" diye konuştu. Dıhayra Belediye Başkanı Garib, İsrail ordusunun ateşkes anlaşması sağlandıktan sonra Dıhayra beldesine geri geldiğini ve kullanılmaya elverişli tüm evleri patlayıcılarla tahrip ettiğini belirtti. Askeri güçleri iş makineleriyle beldenin altyapısına zarar verdiği gibi ağaçları da söktüğünü dile getiren Garib, İsrail ordusunun özellikle de beldedeki üzüm bağlarını ve asırlık ağaçların da aralarında bulunduğu zeytinlikleri söktüğünü ifade etti. Garib, 2 bin 500 nüfuslu belde sakinlerinin savaş öncesinde çiftçilikle geçimlerini sağladığı söyledi. İsrail ordusunun beldedeki yüzlerce evin yanı sıra altyapıyı yıktığına vurgu yapan Garip, beldedeki 4 cami ve 2 okulun da İsrail askerleri tarafından yerle bir edildiğini kaydetti. Beldedeki su kuyularının da İsrail askerlerinde tahrip edildiğini belirten Garib, \"Beldede konteyner ev getirmeye çalışan kimse yok. Çünkü komşu beldelerde getirilen konteyner evler İsrail tarafından bombalanarak kullanılamaz hale getirildi.\" dedi. Lübnan'ın güneyindeki Dıhayra beldesi sakinlerinden Sabrin Feneş isimli vatandaş, beldenin girişine 100 metre mesafede Lübnan ordusu ve Birleşmiş Milletler Lübnan Geçici Barış Gücü'ne (UNIFIL) ait kontrol noktası olduğu halde İsrail ordusunun belde sakinlerine ihlallerini sürdürdüğünü söyledi. Feneş, \"Sadece belde merkezine girebiliyoruz. Beldenin eteklerine ulaşmamız veya evlerimizi yeniden imar etmemize izin verilmediği gibi arazilerimize gitmemiz de yasak. Atalarımızdan beri bu beldede yaşıyoruz ancak Duhayra'nın yukarı mahallesine girmemize izin yok.\" dedi. İsrail'in Dıhayra beldesinin yukarı mahallesine kimseyi yaklaştırmadığını dile getiren Feneş, can güvenliği olmadığı için beldeye gidemediklerini belirtti. Beldeye geri dönme ve evlerini yeniden inşa etme güvencesine ihtiyaç duyduklarını anlatan Feneş, hala başka bölgelerindeki okullarda sığınmacı olduklarını dile getirerek su ve elektrik yokluğunu yaşadıklarından şikayet etti. Beldede tarımla uğraşan Udey Ebu Sari de Dıhayra'nın İsrail askeri noktalarına yakınlığı nedeniyle sakinleri yerinden edilen sınır hattındaki beldelerin başında geldiği ve sakinlerinin hala geri dönemediklerini söyledi. Dıhayra beldesinden bir kısmın hala İsrail'in işgali altında olduğuna dikkati çeken Ebu Sari, \"Beldemizin yarısı hala işgal altındadır ve harekete geçen kimse de yok. Cumhurbaşkanı Joseph Avn ve Başbakan Nevvaf Selam başta olmak üzere yetkililerin müdahale etmeleri ya da geleceğimizle ilgili bir şey söylesinler.\" dedi. Topraklarını işleyemedikleri için geçimlerini sağlayabilecekleri gelir kaynaklarının olmadığını anlatan Ebu Sari, elektrik ve su gibi temel hizmetlerden mahrum yaşadıklarını ifade etti. İsrail'in hedef almasından korktukları için konteyner evleri kurma düşüncesinden vazgeçtiklerini dile getiren Ebu Sari, şunları kaydetti: \"Daha fazla kaybetmek istemiyoruz, çünkü başka bölgelerde konteyner evleri nasıl hedef aldıklarını gördük. Bu bölgenin insanlarıyız, topraklarımızı işlemek, evlerimizi yeniden inşa etmek ve burada kalmaları için çocuklarımızın eğitim almasını istiyoruz.\" Bölge sakinlerinden Gassan es-Salih ise \"Burada belde diye bir şey kalmadı, sadece enkazları görebiliyoruz. Param olsaydı evimi yeniden inşa ederdim ama param yok.\" dedi.", "summary": "İsrail'in Lübnan'ın güneyindeki Dıhayra beldesine yönelik saldırıları, bölgedeki altyapıyı ve yerleşim alanlarını yok etti. Ateşkese rağmen İsrail'in İHA ve kara saldırıları devam ederken, belde sakinleri evlerini geri almak ve tarım yapabilmek için güvence talep ediyor."}
{"text": "Savaşın psikolojik etkilerinden uzaklaşmak isteyen Gazzeli çocuklar, yıkılmış sokaklarda dans ederek hayata tutunmaya çalışıyor. Gazze sokaklarında dans eden çocuklar, sadece bir fiziksel aktivite değil, aynı zamanda savaşın ağır yüküne karşı bir direniş biçimi de göstermeye çalışıyor. Spor salonlarının bombalanmasıyla birlikte açık havada yapılan bu faaliyet, gençler için bir hayatta kalma yöntemi haline geldi. Yirmi yaşındaki eğitmen Muhammed eş-Şafii, savaşın ortasında çocuklara sokak dansı öğretmeye başladı. AA muhabirine açıklama yapan Şafii, bu sporu bir çıkış noktası ve direniş biçimi olarak gördüğünü belirterek, “Savaş zamanında birçok nedenden dolayı bu sokak dansını başlattık. Bu spor, savaş nedeniyle çocukların olumsuz yönde enerji almaları yerine olumlu yönde enerji almasını sağlıyor.” dedi. İsrail’in spor salonlarını da hedef aldığına dikkat çeken Şafii, “Maalesef bu sporu sokaklarda yapıyoruz çünkü spor salonlarının hepsi bombalandı. Bu sporu yapabilmek için sünger ve ekipman gibi birçok malzemeye ihtiyaç var ama yok.” ifadelerini kullandı. Şafii, spor yapmanın fiziki zorluklarını da vurgulayarak, “Bu spor çok zor ve bunu yapan çocuklar çok güç harcar. Spor yapabilmek için yemek ve sağlık gerekiyor. Ama işgalci Siyonistler bize ne yemek ne de bir şey bıraktı. Bundan dolayı da bu sporu tamamlayamıyoruz.” diye konuştu. Gazze’de yaşayan 13 yaşındaki Neşat eş-Şafii ise arkadaşlarıyla birlikte dansın kendilerine nasıl iyi geldiğini şu sözlerle anlattı: “Bu dansı arkadaşlarımla birlikte savaşta psikolojimizin bozulmaması için yapıyoruz. Savaşın bir an önce bitmesini ve daha sağlıklı bir şekilde bu sporu yapmamızı ümit ediyoruz.” İsrail'in acımasız saldırıları nedeniyle spor altyapısının tamamen yok olduğunu dile getiren Neşat, “Bütün spor salonları bombalanarak yıkıldı. Biz de şimdilik bu sporu sokaklarda yapıyoruz.” dedi. Birleşmiş Milletler Çocuklara Yardım Fonu (UNICEF), İsrail'in saldırılarının ardından Gazze'deki çocukların büyük kısmının “derin psikolojik travma” yaşadığını belirtiyor. UNICEF'in yayımladığı son rapora göre, bölgedeki çocukların yüzde 95’i temiz suya erişemiyor, ciddi derecede yetersiz beslenme ve anksiyete sorunları yaşıyor. Dünya Sağlık Örgütü (WHO) ise savaş nedeniyle hem fiziksel hem zihinsel sağlık hizmetlerinin çöktüğünü ve bu durumun çocuklar için uzun vadeli sonuçlar doğurabileceği uyarısında bulunuyor. İsrail'in Gazze Şeridi'ne 7 Ekim 2023'ten bu yana düzenlediği saldırılarda çoğunluğu çocuk ve kadın olmak üzere yaşamını yitiren Filistinlilerin sayısı 52 bin 653'e, yaralıların sayısının da 118 bin 897'ye yükseldi.", "summary": "Gazze'deki çocuklar, savaşın etkilerinden uzaklaşmak için sokaklarda dans ederek hayata tutunmaya çalışıyor. Bu etkinlik, sadece bir fiziksel aktivite değil, aynı zamanda savaşın yıkıcı etkilerine karşı bir direniş biçimi olarak görülüyor. UNICEF ve Dünya Sağlık Örgütü, savaşın çocuklar üzerindeki psikolojik ve fiziksel etkilerine dikkat çekiyor."}
{"text": "AB Komisyonu, ABD ile otomobil ve karşılıklı tarifler konusunda yaşanan anlaşmazlığın müzakere ile giderilememesi halinde atılacak adımlara ilişkin açıklama yayımladı. Açıklamada, AB ve ABD arasındaki müzakerelerin karşılıklı fayda sağlayan bir sonuçla ve ABD'nin tarifelerinin kaldırılmasıyla sonuçlanmaması halinde karşı önlemlere tabi tutulacak ürünler listesi hazırlandığı ifade edildi. \"Liste, geniş bir yelpazedeki endüstriyel ve tarımsal ürünleri kapsayan 95 milyar avro değerindeki ABD'den ithalatı kapsıyor.\" ifadesi yer alan açıklamada, ABD'ye 4,4 milyar avro değerindeki belirli AB çelik hurdası ve kimyasal ürün ihracatına yönelik kısıtlamaların da söz konusu olacağı kaydedildi. Açıklamada, ABD tarafından duyurulan tarifelerin 90 günlük kısmi askıya alınması kararı çerçevesinde AB'nin önceliğinin müzakereler yoluyla karşılıklı faydalı ve dengeli bir çözüm bulmak olduğu ifade edildi. AB'nin müzakerelerde bir sonuç alınamaması durumunda tüketicilerini ve endüstrisini savunmak için olası karşı önlemleri hazırlamaya devam ettiği hatırlatılan açıklamada, AB’nin ABD'ye karşı, otomobil ve otomobil parçaları ile karşılıklı tarifeler konusunda Dünya Ticaret Örgütünde (DTÖ) resmi istişare süreci de başlatacağı belirtildi. Öte yandan, AB’nin önlemlerine tabi tutulacak ABD ürünleri listesi 218 sayfadan oluşuyor. Söz konusu listede şarap, balık, at, uçak, otomobil ve parçaları, kimyasallar, makineler, sağlık ekipmanları gibi çok sayıda ürün sıralanıyor. Bu aşamada, listedeki ürünler konusunda AB üyesi ülkeler ve Avrupa firmaları ile bir aylık istişare süreci başlamış oldu. ABD Başkanı Donald Trump, AB ülkelerinden çelik ve alüminyum ithalatına yüzde 25 gümrük vergisi koymuştu. Daha sonra Trump, AB ürünlerine yüzde 20 oranında karşılıklı tarife getirdiğini duyurmuştu. ABD ayrıca tüm araç ve otomobil parçaları ithalatına yüzde 25'lik tarife koydu.", "summary": "AB, ABD ile otomobil ve karşılıklı tarifeler konusunda müzakerelerden sonuç alınamaması durumunda karşı önlemler almayı planlıyor. Bu önlemler, 95 milyar avro değerindeki ABD ürünlerini kapsayacak ve çelik hurdası ile kimyasal ürün ihracatına yönelik kısıtlamalar da içeriyor. AB, ayrıca Dünya Ticaret Örgütü'nde resmi istişare süreci başlatmayı düşünüyor."}
{"text": "BoE'den yapılan açıklamada, Para Politikası Kurulu (PPK) toplantısında BoE Başkanı Andrew Bailey dahil olmak üzere 5 üyenin politika faizini 25 baz puan, 2 üyenin 50 baz puan düşürme ve 2 üyenin ise yüzde 4,5'te sabit tutma yönünde görüş bildirdiği belirtildi. Son iki yılda dezenflasyonda önemli ilerleme kaydedildiği ifade edilen açıklamada, bu ilerlemenin bankanın politika faizindeki kısıtlayıcı seviyeyi kademeli şekilde gevşetmesine olanak sağladığı ve böylece 25 baz puanla politika faizinin yüzde 4,25'e düşürüldüğü aktarıldı. Açıklamada, kademeli gevşemeye rağmen politika faizinin enflasyonist baskılara karşı kısıtlayıcı olmaya devam ettiği belirtilerek yıllık enflasyonun martta yüzde 2,6 seviyesinde gerçekleştiği anımsatıldı. ABD'nin gümrük tarifeleri ve bu tarifelere karşı açıklanan misilleme adımları nedeniyle küresel ticaret politikalarına yönelik belirsizliklerin arttığına işaret edilen açıklamada, bu belirsizliklere bağlı olarak küresel ekonomik büyüme beklentilerinin zayıfladığı ancak söz konusu gelişmelerin İngiltere'de ekonomik büyüme ve enflasyon üzerinde olumsuz etkilerinin daha sınırlı olacağı ifade edildi. Açıklamada ekonomik büyümenin yılın ilk çeyreğinde yüzde 0 civarında seyrettiğinin tahmin edildiği ve ikinci çeyrekte büyümenin yüzde 0,1 beklendiği belirtilerek, bankanın enflasyonun sürdürülebilir şekilde yüzde 2 seviyesine düşürülmesine odaklandığı kaydedildi. BoE Başkanı Andrew Bailey, faiz kararı sonrası yaptığı değerlendirmede, enflasyonist baskıların politika faizini düşürmeye imkan sağlayacak şekilde yavaşlamaya devam ettiğini kaydederek, \"Son birkaç hafta, küresel ekonominin ne kadar öngörülemez olduğunu bize gösterdi. Bu nedenle, faiz indiriminde kademeli ve dikkatli yaklaşımımıza bağlı kalmak zorundayız. Düşük ve istikrarlı enflasyon bizim ilk önceliğimiz.\" ifadelerini kullandı. BoE, şubattaki toplantısında politika faizini sabit bırakmıştı. Bankanın bir sonraki faiz kararı, 19 Haziran'da açıklanacak.", "summary": "BoE, enflasyonist baskıların hafiflemesiyle politika faizini 25 baz puan düşürerek yüzde 4,25'e indirdi. Küresel ticaret belirsizliklerine rağmen İngiltere'deki ekonomik büyümenin etkilenmesinin sınırlı kalacağı öngörülüyor. Faiz kararının ardından BoE Başkanı Bailey, düşük ve istikrarlı enflasyonun önceliklerini oluşturduğunu belirtti."}
{"text": "AA muhabirinin derlediği bilgilere göre, kripto para piyasası son küresel ekonomik gelişmelerle birlikte yeniden yukarı yönde hareket etmeye başladı. Fed'in dün faizleri beklentiler dahilinde sabit bırakması ve Fed Başkanı Jerome Powell'ın karar sonrası açıklamaları, diğer piyasalarda olduğu gibi kripto para piyasasında da yakında takip edildi. Powell, açıklamasında, gümrük tarifesi artışlarının sürdürülmesi halinde enflasyon ve işsizliğin artabileceği uyarısında bulundu. Görevlerinin uzun vadeli enflasyon beklentilerini sabit tutmak olduğunu bildiren Powell, acele etmelerine gerek olmadığını da belirtti. ABD ve Çin arasındaki \"tarife savaşının\" müzakere sürecine gireceğine yönelik gelişmeler de piyasalara olumlu yansıdı. ABD Hazine Bakanı Scott Bessent de dün yaptığı açıklamada Çin ile tarife müzakerelerinin cumartesi günü başlayacağını bildirdi. ABD Başkanı Donald Trump da dün Çin'e uygulanan gümrük vergilerini düşürmek istemediğini belirtti. ABD Başkanı, bugün imzalanacak anlaşmaya işaret ederek, büyük ve saygın bir ülkeyle ticaret anlaşması yapacaklarını açıkladı. Bu açıklamalar, piyasalarda pozitif beklenti yarattı. Tüm bu gelişmelerle birlikte en yüksek piyasa değerine sahip kripto para birimi Bitcoin, yönünü yeniden yukarı çevirdi. Dün gün içerisinde 94 bin dolar seviyelerinde işlem gören Bitcoin, yüzde 5'i aşan yükselişle 100 bin dolara yaklaştı. Aynı süreçte Ethereum, 1790 dolar seviyelerinden 1900 doların üzerine çıktı, birçok altcoin projesi de yüzde 10'a yakın değer kazandı. Beykent Üniversitesi İktisadi ve İdari Bilimler Fakültesi İktisat Bölümü Öğretim Üyesi Doç. Dr. Mustafa Batuhan Tufaner, Powell'ın açıklamalarının \"güvercin\" bir söylem olmasa da \"temkinli iyimserlik\" olarak algılandığını söyledi. Bu yaklaşımın, Fed'in haziran toplantısında faiz indirimine gitme beklentisini artırdığına işaret eden Tufaner, \"Orta Doğu'daki jeopolitik gerilimler, Çin'in büyüme verilerindeki zayıflık ve Avrupa'daki durgunluk sinyalleri gibi gelişmeler de kripto paraları etkiliyor. Kripto paralar bazı dönemlerde riskli varlıklarla birlikte hareket etse de bazı dönemlerde yatırımcılar açısından dijital altın olarak görülebiliyor. Kurumsal yatırımcıların Bitcoin ETF'lerine olan ilgisinin artması, kripto para piyasasında yukarı yönlü hareketlere neden olabiliyor.\" değerlendirmesinde bulundu. Tufaner, özellikle Fed tarafındaki iyimser beklentilerin kripto para piyasasında \"yükselişi kaçırma\" etkisi yaratabildiğini belirterek, şunları kaydetti: \"Orta vadede belirleyici olacak en önemli gelişme, faiz indirim döngüsünün başlaması olacaktır. Genişleyici para politikasıyla beraber kripto para piyasasında likidite artışı olacaktır. ABD Menkul Kıymetler ve Borsa Komisyonunun (SEC) diğer kripto paraların ETF'lerini onaylaması bir diğer etken olabilir. Bu konuda atılacak adımlar, kurumsal sermayenin kripto paralara olan talebini artıracaktır. Ayrıca, yapılacak regülasyonlar önemli olacak. Kripto para piyasasında açık ve net kuralların belirlenmesi, bu piyasaya olan güveni ve talebi artırabilir.\"", "summary": "Kripto para piyasası, Fed'in faizleri sabit tutma kararının ardından yeniden yukarı yönlü hareket etti. Bitcoin, 100 bin dolara yaklaşırken, Ethereum ve diğer altcoinler de değer kazandı. Fed'in faiz indirimine gitme beklentisi ve Çin ile tarife müzakereleri gibi gelişmeler, piyasalarda olumlu beklentiler oluşturdu. Kripto paralara olan kurumsal ilgi ve regülasyonların gelecekteki etkileri de büyümeyi destekleyebilir."}
{"text": "\"Türkiye-Denver İş ve Yatırım Diyaloğu\" toplantısı, Dış Ekonomik İlişkiler Kurulu (DEİK) Türkiye-ABD İş Konseyi Başkanı Murat Özyeğin, ve Denver Metro Ticaret Odası Başkanı J. J. Ament'in katılımıyla DEİK'in genel merkezinde gerçekleştirildi. Toplantı sonrasında AA muhabirinin sorularını yanıtlayan Özyeğin, Türkiye-ABD İş Konseyi olarak, Denver Ticaret Odasını ikinci kez İstanbul'da ağırladıklarını kaydederek, 45-50 kişilik bir heyetle geldiklerini ve birçok fırsatı yakından takip ettiklerini söyledi. Özyeğin, \"Biz burada iki ülke, iki şehir arasındaki yatırım derinliğini, ticareti artırmak noktasında Türkiye-ABD İş Konseyi olarak yoğun bir şekilde başka şehirlerle de olduğu gibi bu eyaletimizle de yakın bir işbirliği içinde çalışıyoruz. Burada amaç Denver'dan gelmiş olan şirketlerin Türkiye'de kendilerine ticaret ortakları veya farklı yatırımlar yapma potansiyellerini değerlendirmeleri. Diğer taraftan da yine Türk firmalarımızın ABD'de, bugün özelinde Denver, Colorado'da ne gibi yatırım olanakları var bunları görmesi. Firmalarımız birbirleriyle tanışma, yakınlaşma ve işbirliği fırsatlarını günün devamında da değerlendirecekler.\" diye konuştu. ABD'de eyaletlerin çok farklı alanlarda ticaret ve endüstriye ev sahipliği yaptığını anlatan Özyeğin, Türkiye-ABD İş Konseyi olarak Amerika'da 7 ayrı eyalet komitesi kurduklarını bildirdi. Özyeğin, her eyaletin kendi çerçevesinde farklı odak alanları olduğunu dile getirerek, \"Denver'ın bir özelliği de Türk Hava Yolları çok yakın vakitte İstanbul-Denver uçuşunu başlattı. Tabii bu da yine ticari faaliyet adına iş insanlarımızın ve onların iş insanlarının da İstanbul'a çok daha hızlı, çok daha pratik bir şekilde ulaşması adına son derece kıymetli. Bugün Denver'dan havacılık, lojistik, turizm, enerji ve teknoloji alanlarında ağırlıklı olarak katılımcılar söz konusu. Bu firmalarla birebir bazı görüşmeler yapmak üzere aynı sektörlerden Türk oyuncular da bizlerle birlikte ikili görüşmelere katılacaklar.\" ifadelerini kullandı. DEİK Türkiye-ABD İş Konseyi Başkanı Özyeğin, Türkiye ile ABD arasındaki ticaret hacmine değinerek, iki ülke arasındaki ticaret hacminin olumlu ivmelenmesinin güçlü bir şekilde sürdürdüğünü vurguladı. Özyeğin, şöyle devam etti: \"32,5 milyar dolar ürün ticareti söz konusu, servisleri de eklediğimizde 45-46 milyar dolara ulaşan bir aslında ticaret hacmimiz söz konusu. Burada 2019'da Cumhurbaşkanımız Sayın Recep Tayyip Erdoğan ve ABD Başkanı Donald Trump arasında mutabakata varılmış ve ileriye dönük hedef olarak koyulmuş olan 100 milyar dolar hedefimiz var. Bizim de Türkiye-ABD İş Konseyi olarak 100 milyar doları yakalamamız adına ikili ticaret noktasında sırf buna odaklı bir çalışma grubumuz da var. Bu çalışma grubumuz özellikle burada fırsat alanlarını değerlendiriyor. Uluslararası bir danışmanlık şirketiyle 2013 ve 2019'da rapor yayımladık. Hangi alanlarda büyüme fırsatları var, hangi alanlarda daha fazla derinleşerek bu 100 milyar dolar seviyesine ulaşabiliriz diye. Bu noktada gördük ki hangi alanları belirlediysek o dönem potansiyel olarak aslında o alanlarda 4'e, 5'e katlanan hacimler söz konusu.\" Trump'ın getirdiği tarifelere de işaret eden Özyeğin, ABD'nin Çin hariç diğer ticaret ortakları için ek tarifeleri 90 gün süreyle durdurduğunu anımsattı. Özyeğin, \"Ülkelerle ABD'nin ikili pazarlıklarının, görüşmelerinin sonlanması ve biraz da toz dumanın ortadan kalkması ertesinde yine bu raporumuzu canlandırmak üzere tekrar yine 100 milyar dolarlık hedefimize daha da emin adımlarla gitmek adına çalışmalarımıza yoğunluk vereceğiz.\" dedi. İki ülke arasındaki ticaret açığının bir hesaba göre 500 milyon dolar, başka bir hesaba göre bir milyar dolar olduğunu aktaran Özyeğin, bunun iki tarafı da kesinlikle üzmeyecek bir seviyede olduğunu belirtti. Özyeğin, \"Türkiye'yle ABD'nin dış ticaret ortaklarına baktığımızda Türkiye, bu anlamda çok daha yakın işbirliği kurabileceği ve arasında daha büyük tarife bariyerleri koyması gerektirmediği bir ülke. Umuyoruz ki uzun vadeli yatırımların da karşılıklı artmasıyla birlikte Türkiye'nin, ABD ile koymuş olduğu 100 milyar dolar ticaret hacmine daha da hızlı bir şekilde ulaşmasını ümit ediyoruz.\" şeklinde konuştu. Cumhurbaşkanı Erdoğan ve ABD Başkanı Trump'ın telefon görüşmesine dikkati çeken Özyeğin, hem Cumhurbaşkanlığı hem de ABD tarafından yapılan açıklamalara göre görüşmenin olumlu geçtiğini işaret etti. Özyeğin, \"Burada verilen mesajlar çok kıymetli. Bununla birlikte karşılıklı bir görüşmenin de önümüzdeki dönemde gerçekleşeceğini anlıyoruz. İki ülke arasındaki kıymetli iş, ticaret ve ekonomik inisiyatifleri, tüm ticari-ekonomik taraftaki konuların daha da ivmelenmesini sağlayacağına inandığım bir görüşmenin de olacağını anlıyoruz. Biz de Türkiye-ABD İş Konseyi olarak bu gibi bir görüşmede her türlü katkıyı sağlamak için hazır olacağız.\" ifadelerini kullandı. Denver Metro Ticaret Odası Başkanı J. J. Ament de Trump'ın tarifelerine değinerek, özellikle Türkiye gibi önemli ortaklarla dünya çapında serbest ve adil ticarete ihtiyaç olduğuna inandıklarını dile getirdi. Ament, \"Bence Denver, Colorado ve ABD ile İstanbul ve Türkiye arasındaki fırsatlar muazzam. Bu engellerin mümkün olduğunca asgari düzeyde olmasını sağlamamız gerekiyor, böylece iki toplum arasında serbest ticaret ve serbest yatırım akışı sağlanabilecek.\" dedi. Türk yatırımcıların ABD'de fırsatlar bulması için birçok olanak olduğunu belirten Ament, Denver'ın havacılık, uzay, biyoloji, bilim, teknoloji, lojistik için coğrafi olarak arzu edilen bir konum olduğunu söyledi. Ament, \"Ekonomilerimiz arasında çok fazla ortak nokta var. Bu yüzden daha fazla birlikte çalışmamız için fırsatlar olduğunu düşünüyorum ve bunu, İstanbul ile Denver arasında Türk Hava Yolları'nın direkt ve kesintisiz seferlerinin birinci yılını kutladığımız şu günlerde yapabiliyoruz. Bu yüzden gidip gelmek kolay ve ABD'nin Colorado eyaletindeki Denver'da Türk yatırımcılar için birçok fırsat var.\" diye konuştu.", "summary": "\"Türkiye-Denver İş ve Yatırım Diyaloğu\" toplantısında, Türkiye-ABD arasındaki ticaretin derinleştirilmesi ve yatırım fırsatlarının artırılması amaçlandı. DEİK Türkiye-ABD İş Konseyi Başkanı Murat Özyeğin, iki ülke arasındaki ticaret hacminin 45-46 milyar dolara ulaştığını, 100 milyar dolar hedefine odaklandıklarını belirtti. Denver Metro Ticaret Odası Başkanı J. J. Ament ise Türk Hava Yolları'nın İstanbul-Denver uçuşlarını başlatmasının ticaret ve yatırımlar için önemli bir fırsat sunduğunu ifade etti."}
{"text": "Vali Sezer, gazetecilere yaptığı açıklamada, meraların etkin ve verimli kullanılması için çalışmalar yapılması gerektiğini ifade etti. Meralardan uzun süre faydalanılamadığını belirten Sezer, \"Meraları 1 ya da 2 ay kullanıyoruz. Ondan sonra meralardaki otlar kuruyor ve her şey bitiyor. Sonra sonbahara kadar meralarda doğru dürüst otlatma yapamıyoruz.\" dedi. Sezer, meraların otlatma kapasitesinin artırılmasını hedeflediklerini dile getirdi. Meraların sulanmasına imkan sağlayacak çalışmalar yapacaklarını bildiren Sezer, şunları kaydetti: \"Öncelikle meralarda sulama sistemini getireceğiz. Meranın belli bir bölümünü sulamamız lazım otlatma yapılması için. Suladığımız alanlarda da kaba yem bitkileri ekmemiz lazım. Bu yem bitkilerinin belli bir bölümünü köylümüz kendisi kullansın. Ama ikinci ve üçüncü biçimlerde de sulayıp, buralarda yaz boyunca kışa kadar hayvan otlatma imkanımız olsun diye bir düşüncemiz var. Bunu da pilot uygulama olarak Edirne'de inşallah gerçekleştirmeyi amaçlıyoruz. İlk uygulamayı İpsala Paşaköy'de yapacağız. Sonra da her ilçemizde bir merayı bu şekilde yaparak önümüzdeki yıllarda bunu yaygınlaştırmayı ve sistemi oturtmayı düşünüyoruz.\" Sezer, meralarda yem bitkilerinin üretiminin artmasının maliyetleri düşüreceğini belirtti. Üretimi desteklemeye devam edeceklerini dile getiren Sezer, \"Hayvancılıkla uğraşanların en büyük maliyeti yemdir. Bu yemin maliyetini ne kadar düşürürsek hayvancılığı da o kadar destekleriz ve artırırız.\" diye konuştu.", "summary": "Edirne Valisi Sezer, meraların daha verimli kullanılması için sulama sistemleri kurmayı ve yem bitkisi üretimini artırmayı hedeflediklerini açıkladı. İlk pilot uygulamanın İpsala Paşaköy'de yapılacağı, ilerleyen yıllarda sistemin tüm ilçelere yayılacağı belirtildi. Bu adımlar, yem maliyetlerini düşürerek hayvancılığı desteklemeyi amaçlıyor."}
{"text": "CrowdStrike tarafından ABD Menkul Kıymetler ve Borsa Komisyonuna (SEC) yapılan bildirimde, şirketin faaliyetlerini daha fazla verimlilik sağlayacak şekilde geliştirmeye yönelik stratejik bir plan açıkladığı belirtildi. Açıklamada, plan kapsamında, şirketin küresel iş gücünün yaklaşık yüzde 5'ine denk gelen yaklaşık 500 pozisyonda işten çıkarmaya gidilmesinin planlandığı aktarıldı. İşten çıkarmalarla ilgili 36 milyon ile 53 milyon dolar arasında bir maliyet oluşmasının beklendiği belirtilen açıklamada, işe alımların 31 Ocak 2026'da sona erecek mali yıl boyunca stratejik öneme sahip kilit alanlarda devam etmesinin planlandığı kaydedildi.", "summary": "CrowdStrike, verimliliği artırmak amacıyla stratejik bir plan açıkladı ve küresel iş gücünün yaklaşık yüzde 5'ine denk gelen 500 pozisyonda işten çıkarmalar yapılacağını duyurdu. İşten çıkarmaların maliyetinin 36 milyon ile 53 milyon dolar arasında olması bekleniyor, ancak işe alımlar stratejik alanlarda 2026'nın sonuna kadar devam edecek."}
{"text": "AA muhabirinin derlediği bilgiye göre, Ulusal Hububat Konseyi (UHK) 2025 Hasat Öncesi Hububat Kongresi 26 Nisan'da Tarım ve Orman Bakanlığı, Ticaret Bakanlığı, Toprak Mahsulleri Ofisi, Kızıltepe Ticaret Borsası, Mardin Ticaret ve Sanayi Odası, Mardin Organize Sanayi Bölgesi, Kızıltepe Ticaret ve Sanayi Odası, Nusaybin Ticaret Borsası ve Dicle Un Sanayicileri Derneğinin katkılarıyla gerçekleştirilmişti. Tarım ve Orman Bakanı İbrahim Yumaklı, ilgili genel müdürlükler ve hububat sektöründeki sivil toplum kuruluşlarının da katıldığı kongrenin sonuç bildirgesi yayımlandı. Buna göre, stratejik buğday ürününün ekim alanı giderek arttı ve son üç yılda 6,8 milyon hektardan 7,6 milyon hektara yükseldi. Artış eğiliminin devam etmesi öngörülürken, ülkede makarnalık buğday ekilişinde azalış, ekmeklik buğdayda ise artış olacağı tahmin ediliyor. Buğday açısından bu üretim yılının iklim parametreleri değişiklik gösteriyor. Kurak bir sonbahar, düşük yağışlı bir kışın ardından oldukça kurak bir mart ile son 65 yılın en kurak yılı yaşandı. Buna karşılık nisan ayının ilk yarısında geçen yılların ve uzun yılların oldukça üzerinde yağış oldu. Özellikle 10-12 Nisan tarihlerinde yer yer eksi 15 dereceyi bulan düşük sıcaklıkların buğdaylarda lokal zararlara sebep oldu. Bu etkilerle buğday rekoltesinin, uzun yıllar ortalaması olan 20 milyon tonun altında gerçekleşerek 18 milyon 650 bin ton olması bekleniyor. Dünya buğday üretiminin 800 milyon tonu aşması beklenirken, Rusya'da olumsuz iklim koşulları sebebiyle üretimin azalacağı, Ukrayna'da ise artacağı tahmin ediliyor. Karadeniz'de buğday, arpa ve mısır fiyatları ise artış eğilimine girdi. Buğdayın ton başına 255-260 dolar, arpa ve mısırın ise ton başına 235-240 dolardan alıcı bulduğu tespit edildi. Son 10 yılda un ihracatında ilk sırada bulunan Türkiye'den 195 ülkeye ihracat yapılıyor. 2023'te 32,3 milyon tona ulaşan işleme kapasitesi, 2024'te 28,4 milyon tona gerilerken, 2025'te de daralmanın sürmesi bekleniyor. Un ihracatında 2023'te 3,6 milyon ton ile tüm zamanların rekoru kırılırken, bu değer 2024'te 3 milyon ton sınırına geri döndü.", "summary": "2025 Hasat Öncesi Hububat Kongresi'nde, Türkiye'nin buğday ekim alanının arttığı, ancak kuraklık nedeniyle buğday rekoltesinin 18,65 milyon ton ile düşeceği belirtildi. Ayrıca, un ihracatında 2023'te rekor kırılırken, 2024 ve 2025'te daralma bekleniyor. Dünya buğday üretiminin 800 milyon tonu aşması öngörülürken, Karadeniz'deki fiyatlar ise artış eğiliminde."}
{"text": "Radyo programcısı Hugh Hewitt'e konuk olan Trump, ABD-Çin görüşmesine ilişkin konuştu. Sunucunun muhalif medya patronu Lai'nin görüşmede ele alınıp alınmayacağı sorusuna Trump, \"Bence Jimmy Lai hakkında konuşmak çok iyi bir fikir.\" ifadesini kullandı. Trump ayrıca bu konunun, müzakerelerin bir parçası olarak masaya yatırılacağına işaret etti. ABD Hazine Bakanı Scott Bessent ve Ticaret Temsilcisi Jamieson Greer'ın bu hafta İsviçre'de Çinli yetkililerle görüşeceğini duyurmasının ardından Çin tarafı da Ekonomik İlişkilerden Sorumlu Başbakan Yardımcısı Hı Lifıng'ın ABD'li yetkililere görüşeceğini doğrulamıştı. Hong Kong polisi, Ağustos 2020'de Apple Daily ile çatı şirketi Next Digital'in ofislerine baskın düzenleyerek Jimmy Lai ile 6 gazete yöneticisini, \"ulusal güvenlik yasasını ihlal ettikleri\" ve \"dış güçlerle işbirliği yaptıkları\" gerekçesiyle gözaltına almıştı. Mal varlıkları dondurulan, yöneticileri ve editörleri gözaltına alınan gazete, Haziran 2021'de kapanmıştı. Lai, şirketle ilgili yapılan soruşturmada kira sözleşmelerinde tespit edilen usulsüzlükler nedeniyle 5 yıl 9 ay hapis cezasına çarptırılmıştı. Ulusal güvenlikle ilgili davada ise savcılık Lai için ömür boyu hapis cezası talep ediyor. ABD Başkanı Donald Trump, 2 Nisan'da, aralarında Çin'in de olduğu ticaret ortaklarına \"karşılıklı tarifeler\" kapsamında ek gümrük vergileri açıklamıştı. Çin'in karşılık vermesiyle iki ülke arasında başlayan tarife restleşmesi sonunda ABD, Çin'e uyguladığı gümrük tarifesini yüzde 145'e kadar çıkartmış, Çin de ABD'ye yüzde 125 gümrük tarifesi getirmişti. Washington yönetimi, diğer ülkelerde getirdiği ek tarifeleri 90 gün ertelerken Çin'e yönelik tarifeler yürürlüğe girmişti.", "summary": "Trump, ABD-Çin görüşmesinde Jimmy Lai'nin ele alınmasını uygun bulduğunu belirtti. Hong Kong'da gözaltına alınan Lai, ulusal güvenlik yasasını ihlal ettiği ve dış güçlerle işbirliği yaptığı gerekçesiyle hapis cezasına çarptırıldı. Ayrıca, ABD ile Çin arasındaki ticaret savaşında gümrük tarifeleri artarak devam etti."}
{"text": "İngiltere Ticaret Bakanlığı, Ticaret Bakanı Ömer Bolat ve İngiltere Ticaret Bakanı Jonathan Reynolds'un bugün Londra'daki heyetler arası görüşmesinin ardından açıklama yaptı. Açıklamada, iki ülke arasındaki ticaretin nasıl büyütülebileceğinin görüşüldüğü belirtilerek, \"İngiltere ve Türkiye arasında güçlü bir ekonomik ilişki bulunuyor. 2024'te iki ülke arasındaki ticaret yaklaşık 28 milyar sterlin seviyesine ulaşmış olup, Türkiye, İngiltere'nin 16'ıncı en büyük ticaret ortağı konumunda. Halihazırda İngiliz şirketleri Türkiye'nin 86 milyonluk büyüyen pazarına 9,3 milyar sterlin değerinde mal ve hizmet ihraç ediyor.\" ifadesi kullanıldı. Bakanların, İngiltere ve Türkiye arasındaki ticaret ilişkisinin önemini ve gücünü teyit ederek daha yakın işbirliğiyle artan ticaret ve yatırımı hedeflemeye devam edeceklerini belirttiği aktarılan açıklamada, serbest ticaretin savunulmasının öneminin de altını çizdiği bildirildi. Açıklamada, bakanların STA'nın güncellenmesine yönelik müzakerelerin ilk turunun temmuz sonuna kadar gerçekleştirilmesi yönündeki niyetlerini teyit ettiği bilgisi verilerek şunlar kaydedildi: \"Görüşme sonunda bakanlar, 2020 tarihli İngiltere-Türkiye STA'sında yapılan bir değişiklikle, Teknik Ticaret Engelleri (TTE) başlığının güncellenmiş faslını imzaladı. Bu bölüm, İngiltere ile Avrupa Birliği arasındaki Ticaret ve İşbirliği Anlaşması'nda yer alan düzenlemelere yakın şekilde uyum sağlayarak maliyetleri azaltmayı ve şirketler için ticareti kolaylaştırmayı hedefliyor.\" Açıklamada yer alan bilgilere göre, İngiltere dünyanın en büyük ikinci hizmet sektörü ihracatçısı konumunda ancak 2024'te Türkiye'ye yapılan ihracatın yüzde 34'ünü hizmetler sektörü oluşturdu. Türkiye ekonomisi halihazırda dünyanın en büyük 17'nci ekonomisi konumunda bulunurken, 2050'de dünyanın en büyük 12'nci ve Avrupa'nın en büyük 4'üncü ekonomisi olması bekleniyor.", "summary": "İngiltere ve Türkiye arasındaki ticaret, 2024'te yaklaşık 28 milyar sterline ulaşarak güçlü bir ekonomik ilişki oluşturuyor. İngiltere, Türkiye'nin 16. en büyük ticaret ortağı konumunda ve Türk pazarına 9,3 milyar sterlin değerinde mal ve hizmet ihraç ediyor. Bakanlar, serbest ticaretin önemini vurgulayarak, 2020'deki serbest ticaret anlaşmasında yapılan değişiklikle ticaretin kolaylaştırılması ve maliyetlerin azaltılmasını hedefliyor. Türkiye'nin hizmet sektörü ihracatı, 2024'te İngiltere'ye yapılan ihracatın yüzde 34'ünü oluşturacak."}
{"text": "Sakarya'nın Geyve ilçesinde Eksim Rüzgar Enerji Santrali hizmete alındı. Cumhurbaşkanı Recep Tayyip Erdoğan'ın katılımıyla Beştepe Kongre ve Kültür Merkezi'nde 2024 Yılı Yenilenebilir Enerji Yatırımları Toplu Açılış Töreni kapsamında Geyve'de Eksim Rüzgar Enerji Santrali'nin açılışı yapıldı. Cumhurbaşkanı Erdoğan'ın video konferans yoluyla bağlandığı törende, Sakarya Valisi Rahmi Doğan, Enerji ve Tabii Kaynaklar Bakan Yardımcısı Ahmet Berat Çonkar, AK Parti Genel Başkan Yardımcısı Ali İhsan Yavuz, Sakarya Büyükşehir Belediye Başkanı Yusuf Alemdar, AK Parti İl Başkanı Yunus Tever, MHP İl Başkanı Oğuz Alkaş ve Eksim Holding Yönetim Kurulu Başkanı Ebubekir Tivnikli ile Eksim Enerji Üst Yöneticisi (CEO) Arkın Akbay açılış kurdelesini kesti. Cumhurbaşkanı Erdoğan, açılışı yapan protokol üyelerine günün anısına makasları hediye etti. Açılışın ardından Ankara'da yapılan duaya eşlik eden protokol üyeleri, toplu fotoğraf çektirdi. Açılış törenine, İl Jandarma Komutanı Albay Nejdet Karaca, Geyve Belediye Başkanı Selçuk Yıldız ve Sakarya Uygulamalı Bilimler Üniversitesi Rektörü Prof. Dr. Mehmet Sarıbıyık da katıldı.", "summary": "Sakarya'nın Geyve ilçesinde Eksim Rüzgar Enerji Santrali, Cumhurbaşkanı Erdoğan'ın video konferansla katıldığı törenle hizmete açıldı. Açılışta, Sakarya Valisi, Enerji Bakan Yardımcısı ve diğer protokol üyeleri yer aldı. Açılışın ardından protokol üyeleri, törene katılanlarla birlikte toplu fotoğraf çektirdi."}
{"text": "TCMB, haftalık para ve banka istatistiklerini açıkladı. Buna göre, 2 Mayıs itibarıyla Merkez Bankası brüt döviz rezervleri 1 milyar 673 milyon dolar azalışla 57 milyar 577 milyon dolara indi. Brüt döviz rezervleri, 25 Nisan'da 59 milyar 250 milyon dolar seviyesinde bulunuyordu. Bu dönemde altın rezervleri de 845 milyon dolar düşüşle 81 milyar 800 milyon dolardan 80 milyar 955 milyon dolara geriledi. Böylece Merkez Bankasının toplam rezervleri, 2 Mayıs haftasında bir önceki haftaya göre 2 milyar 519 milyon dolar azalışla 141 milyar 51 milyon dolardan 138 milyar 532 milyon dolara indi. TCMB rezervleri Ocak 2024'ten bu yana şöyle (milyon dolar):", "summary": "TCMB'nin açıkladığı verilere göre, 2 Mayıs itibarıyla Merkez Bankası'nın toplam rezervleri 138 milyar 532 milyon dolara gerileyerek bir önceki haftaya göre 2 milyar 519 milyon dolar azaldı. Brüt döviz rezervleri 57 milyar 577 milyon dolara inerken, altın rezervleri 845 milyon dolar düşüşle 80 milyar 955 milyon dolara indi."}
{"text": "Bayraktar, CNN Türk'te katıldığı programda yaptığı konuşmada, yıllık 2 milyar metreküpe ulaştırılması planlanan doğal gazın, Suriye'de elektrik üretiminde kullanılacağını belirtti. Suriye tarafında doğal gaz boru hattıyla ilgili altyapı çalışmalarının başladığını, doğal gazın Kilis üzerinden Halep'e gönderileceğini ifade eden Bayraktar, \"Günlük 6 milyon metreküplük bu doğal gaz, Halep'teki doğal gaz santralinde elektrik üretmek üzere kullanılacak. Üç ay içerisinde akışa başlamayı hedefliyoruz. Suriye'de çok hızlı bir şekilde yol aldık. Çünkü doğal gaz hattımız Kilis'e kadar Suriye sınırına kadar gelmişti. Oradaki gaz santrallerinin bir anlamda yakıtını biz o şekilde tedarik etmiş olacağız.\" diye konuştu. Bayraktar, doğal gaz yanında elektrik tedarikinde de Suriye'de çalışmaların başladığını anımsattı. Türkiye ile Halep arasındaki yaklaşık 200 megavatlık elektrik tedariki yapıldığını belirten Bayraktar, \"Elektrik kapasitesiyle alakalı biz yurt dışı ile olan izin süreçlerini tamamladık. Şu andaki mevcut 200 megavatın üzerine 500 megavat ekleyerek yaklaşık 700-800 megavatlık bir elektrik ihracatına önümüzdeki aylarda inşallah ulaşacağız.\" ifadelerini kullandı. Bayraktar, Suriye'de hayatın normalleşmesinin Türkiye'nin en önemli öncelikleri arasında bulunduğunu söyledi. Suriye'nin 13 yıllık savaştan sonra bütün altyapısının hasar gördüğüne işaret eden Bayraktar, şunları kaydetti: \"Suriye'nin yeni Enerji Bakanı ilk yurt dışı ziyaretini bize yaptı. İkili görüşmemizde Bakan Bey bana, '10 bin megavatlık bir güce ihtiyacım var Suriye için ancak şu an 1700 megavat üretebiliyorum' dedi. Bugün Suriye'nin neresine giderseniz gidin, her yerde herkesin kapısının önünde jeneratör var. Bir anlamda mobil şekilde elektrik üretmeye çalışılıyor. Dolayısıyla bu anlamda bizim yapacağımız katkı önemli. Bizim enerji ihracatımız önemli ama onun ötesinde Suriye'nin kendi kaynakları, petrol kaynakları, gaz kaynakları, maden kaynaklarının hızlı bir şekilde Suriye'nin ihtiyaçlarını karşılayacak şekilde ekonomiye kazandırılması lazım.\"", "summary": "Bayraktar, Suriye'ye doğal gaz ve elektrik tedarik çalışmalarının hızla ilerlediğini belirtti. Kilis üzerinden Halep'e gönderilecek günlük 6 milyon metreküplük doğal gaz, elektrik üretiminde kullanılacak. Ayrıca, Türkiye'nin Halep'e yaklaşık 200 megavatlık elektrik tedariki yaptığı ve önümüzdeki aylarda 700-800 megavatlık bir elektrik ihracatı hedeflendiği ifade edildi. Bayraktar, Suriye'nin altyapısının hasar gördüğünü ve bu alandaki katkıların Türkiye için öncelikli olduğunu vurguladı."}
{"text": "ABD Başkanı Trump, Beyaz Saray'da FIFA Başkanı Gianni Infantino ile düzenlediği basın toplantısında, ABD'deki 2026 Dünya Kupası organizasyonu sırasında olası Filistin yanlısı protestolarının engellenmeyeceğini açıkladı. ABD'deki 2026 Dünya Kupası sırasında Filistin yanlısı protestolara katılacak kişilerin kısıtlama konusunda endişe duymaları gerekip gerekmediği sorulduğunda Trump, ABD'deki 2026 Dünya Kupası sırasında Filistin’de destek protestolarına izin verileceğini belirterek “İnsanların protesto etme hakkı var. Ama, makul bir biçimde olması gerekir.\" dedi. Dünya futbolunda taraftarlardan \"İsrail'e kırmızı kart göster\" çağrısına birçok ülkeden futbol kulübü destek veriyor. 2026 FIFA Dünya Kupası'na, 11 Haziran-19 Temmuz'da ABD'nin yanı sıra Kanada ve Meksika ev sahipliği yapacak. Turnuva için 8 milyondan fazla futbolseverin, ABD'ye giriş yapacağı tahmin ediliyor.", "summary": "ABD Başkanı Trump, 2026 Dünya Kupası sırasında Filistin yanlısı protestolara izin verileceğini açıkladı, ancak protestoların \"makul bir biçimde\" yapılması gerektiğini vurguladı. Ayrıca, 2026 Dünya Kupası'na ABD, Kanada ve Meksika ev sahipliği yapacak ve 8 milyondan fazla futbolseverin ABD'ye giriş yapması bekleniyor."}
{"text": "Real Madrid'de forma giyen milli futbolcu Arda Güler, Türk futbolunun yeni nesline yol göstermek istediğini ifade etti. Arda Güler, medya platformu The Players' Tribune için kaleme aldığı mektupta, \"Her şeyden önce, Türk futbolunun yeni nesline yol göstermek istiyorum. Türk futbolunun büyük umudu olduğumu biliyorum ama tek olmak istemiyorum. Herkesin önünü açmak istiyorum. Bu mektubu okuyan sizleri kastediyorum. Eve döndüğümde, beni gördüğünüzde ne kadar mutlu olduğunuzu görmek beni duygulandırıyor. Tezahüratlar hala kulaklarımda çalıyor. Sevginizi Madrid'den hissedebiliyorum.\" ifadelerini kullandı. Fenerbahçe'de fazla forma şansı bulamadığı bir dönemde, 2023'teki depremde çekilen bir videonun tüylerini diken diken ettiğini vurgulayan Arda, \"Kurtarma ekiplerinden iki adam, enkazdan yeni çıkartılmış küçük bir çocukla birlikte. Çocuk yatıyor, vücudu örtülmüş ama kafası dışarıda. Sirenler duyuluyor. Çocuk, neredeyse beş gün boyunca beton blokların altında kalmış, öleceğini düşünmüş ve benim için bir mesajı var. O kelimeleri asla unutamam. Arda Güler Abi. Seni çok seviyorum. Fenerbahçe'yi kurtarmaya devam et. Abi hocaya söyle seni de oynatsın. Sonra iki kahramandan birisi şöyle diyor: Biz pes etmedik sen de pes etme. Bu sözleri duyduktan sonra nasıl pes edebilirim ki? Yani bir PlayStation ve bir hayali olan Türkiye'deki her çocuğa söylemek istediğim şu: Bir top kapın ve dışarıya koşun. Kendinizi dünyanın sahibi gibi hissedeceksiniz.\" yorumunu yaptı. Babasının futbol tutkusundan bahseden Arda Güler, \"Daha yeni yürümeye başladığımda, şut çekmem için sol ayağımın önüne balonlar yerleştirirdi. Solak bir futbolcu olmamı istiyordu. O sadece bir Fenerbahçe taraftarı değildi, adeta Fenerbahçe ile yaşıyordu. Hep, 'Bizim damarlarımızdaki kan sarı-lacivert akar' derdi. Babam sayesinde doğduğum andan itibaren Fenerbahçeliydim.\" değerlendirmesinde bulundu. Sahip olduğu futbol sevgisinin büyüklüğüne değinen genç futbolcu, \"Gerçek bir saha, gerçek bir kale ya da yeni bir PlayStation'a ihtiyacım yok. Ben taşlardan yapılmış kale direkleriyle bile mutluyum. Türk zihniyeti böyledir. Ben varlıklı bir ailede büyümedim. Bir futbolcunun oğlu değilim. Ankara'da bir apartman binasının birinci katında büyüdüm. Annem ev hanımıydı ve babam da yeni iflas etmiş bir dükkan işletiyordu. Niye mi iflas etti? Aslında Türkiye'de sorulan 100 sorudan 99'unun cevabı bu. Futbol.\" şeklinde görüş belirtti. Okuldaki beden eğitimi öğretmeninin önerisiyle Gençlerbirliği Akademisine başladığını aktaran Arda Güler, babasının iflasının ardından Fenerbahçe'ye uzanan hikayesini şöyle anlattı: \"Babam beni her gün idmana götürmeye başladı, bu onun için saatler süren bir işti. Bu sırada dükkan, ortağına emanetti. Ne olduğundan emin değilim ama bir gün babam beni kenara çekti ve 'Oğlum dükkanı kapatmamız gerekiyor' dedi. İflas etmiştik. O dükkan bizim tek gelir kaynağımızdı. O dönemlerde arkadaşlarımın beni waffle yemeye çağırdığını hatırlıyorum. Bu durumda 'Kusura bakmayın param yok' diyemiyorsunuz. Ya hep çok yorgun olurdum ya da 'yetişemeyeceğim' derdim. Neyse ki her zaman sofrada yemeğimiz olurdu. Biliyorum; uyuyacak bir evi, sığınacak bir çatısı olmayan birçok çocuk var. Çok şükür, şanslı olduğumuzu biliyordum. Bir süre sonra, babamlar yeni bir dükkan açtı. Bu durumumuzu hafifletti ama birkaç sene sonra Fenerbahçe beni istediğinde, aklımızda sadece futbol vardı diyemem. Paraya ihtiyacımız vardı. Karar vermemiz üç ay sürdü. 13 yaşındaydım, annem ve babam evden uzaklaşmamı istemiyordu. Hayalim Fenerbahçe'de oynamaktı ama bunun aynı zamanda çok riskli ve büyük bir karar olduğunun farkındaydık. İleride profesyonel bir futbolcu olacağımdan kimse emin olamazdı. Sonunda babam 'Boğulacaksan büyük denizde boğul' dedi. Bu da İstanbul demekti.\" Hayallerini, Fenerbahçe'de A takımda oynamak, frikik golü atmak, 10 numaralı formayı giymek ve Real Madrid'de oynamak olarak sıralayan Arda Güler, sözlerini şöyle sürdürdü: \"Mesut Özil, 2022'de Fenerbahçe'den ayrıldığında, formanın yeni transferlerden birine verileceğini düşündüm. 17 yaşındaydım ve bir kral tacı nasıl isteyemezse, 10 numarayı da isteyemezdim. Ama yönetim kurulu üyeleri bana, 'Arda, forma senin ama sadece onu giymeye cesaretin varsa...' dediler. Bunu düşünmek tam tamına bir saniyemi aldı. 'Alıyorum'. Neredeyse kupa kazanmak gibiydi. O formayı giydiğimde kendimi yenilmez hissediyordum. Bazen Fenerbahçe'de yedek olduğumda, karşı takımın taraftarları bile teknik direktörden beni oynatmasını isterdi. Böyle bir şey hiç görmemiştim. Ne diyebilirdim ki? Sadece teşekkür ederim. Ondan sonra her şey çok hızlı gelişti. Mart ayında yine Türk Milli Takımı'na çağrıldım. Sonraki aylarda, transfer teklifleri art arda gelmeye başladı.\" Arda Güler, babasının Real Madrid'den gelen teklifi kendisine ilettiğinde yaşadıklarını şöyle anlattı: \"Real Madrid... Dördüncü hayalim. Bu kadar hızlı olmuş olmasına inanmak gerçekten zordu. O yaz, babamla ben, gitmem için çok erken olup olmadığı konusunda uzun uzun konuştuk. Aslında olay çok karmaşıktı çünkü başka birçok teklif de vardı ve ne yapacağıma karar vermek zordu. Sonra Sayın Carlo Ancelotti ile görüntülü bir görüşmem oldu. Detayları hatırlamakta zorlanıyorum ama sanırım Hawaii gömleklerinden birini giymişti, güneş gözlükleri vardı ve galiba bir puro içiyordu. 'Arda, burada büyük bir geleceğin olacak. Belki ilk yıl değil ama fırsatların olacak. Modric ve Kroos çok yaşlanıyor, seni orta sahada oynatabiliriz' dedi. Adımı Modric ve Kroos ile yan yana duymak gerçeküstüydü. Konuşamadım. Sonra dedi ki 'Arda, Madrid'e geleceğine söz ver' Ben de dedim ki, 'Tabii ki efendim'. Telefonu kapattığımda babama baktım ve karar verdik. 'Eğer boğulacaksan büyük denizde boğul...\" Burada olmak için o kadar çok şeyden vazgeçmiştik ki ve şimdi hayalimiz gerçek olmuştu. PlayStation'da Alex Hunter olarak oynamak için param yoktu. O yüzden gerçekte ona dönüşmek zorunda kaldım.\" Real Madrid Teknik Direktörü Carlo Ancelotti'nin kendisi için önemini vurgulayan milli futbolcu, \"İlk baştan beri Ancelotti, benim için bir baba gibi oldu. Ama komikti çünkü her konuda benimle şakalaşırdı ve ben hala dünyanın en büyük kulübünü kavramaya çalışan, gözlerini açmış bir çocuktum. Ne zaman ciddi olup olmadığını anlayamıyordum. Türk halkının Real Madrid'in her maçında oynamamı istediğini biliyorum. Ben de istiyorum ama sabırlı olmam gerektiğini biliyorum. Ancelotti, bana dünyanın en iyi orta sahalarından biri olabileceğimi söylüyorsa, bu benim için kulübün bir planı olduğu anlamına geliyor. Bu senenin başında 20 yaşıma girdim. Defterimde hala gerçekleşmeyi bekleyen çok fazla hayal var. Real Madrid için önemli bir oyuncu olmak istiyorum. O Şampiyonlar Ligi kupasını gerçekten hak ederek kazanmak istiyorum. Bu kulüpte de 10 numara olmayı da çok isterim.\" değerlendirmesinde bulundu. Takım arkadaşlarının bazı Türkçe kelimeleri bildiğinden de bahseden Arda Güler, şu ifadeleri kullandı: \"Geldiğimde, David Alaba ve Toni Rüdiger'in aslında biraz Türkçe bildiklerini öğrendim. Berlin ve Viyana'da Türk göçmenlerle büyümüşler. Alaba, büyük bir Galatasaray taraftarı. Courtois, Arda Turan'la oynadığı için o da bazı kelimeleri biliyor, tabii ki kötü olanları. Ama garipti çünkü Türkiye'de biz büyüklerimize saygıyla hitap ederiz. 'Abi' deriz ve bu kelime aslında 'büyük kardeş' demektir. Kültürümüze işlenmiş bir şey bu. Modric'e sadece 'Luka' demek benim için mümkün değildi. O, babam olabilecek yaşta, anlıyor musunuz? O yüzden 'Merhaba Luka abi' derdim. Alaba ve Rüdiger, bunun herkes, hatta benim için bile geçerli olduğunu düşündüler. Bana da 'Günaydın abi' demeye başladılar. İsim tutmuştu ve artık değiştirmek için çok geçti. Resmen soyunma odasındaki en genç abi, 'Arda abi' oldum.\"", "summary": "Arda Güler, Türk futbolunun yeni nesline yol göstermek istediğini belirtti ve Real Madrid'deki kariyerine dair duygusal bir yolculuğu paylaştı. Fenerbahçe'de geçirdiği zorluklardan, Real Madrid'e transferine kadar olan süreçte, babasının desteği ve futbol sevgisinin hayatındaki önemli yerini vurguladı. Ayrıca, takım arkadaşlarının Türkçe kelimeler öğrenmesi ve Arda'nın onlara \"abi\" olarak hitap etmesi de ilginç bir kültürel etkileşimi gösteriyor."}
{"text": "Atina Elefterios Venizelos Uluslararası Havalimanı'nda bulunan otelde düzenlenen toplantıya, Dörtlü Final'de mücadele edecek Galatasaray, La Laguna Tenerife, Unicaja Malaga ve AEK'nin kaptanları katıldı. Galatasaray'ın kaptanı Göksenin Köksal, Dörtlü Final'de mücadele edecek olmanın heyecanını yaşadıklarını belirterek, \"İlk defa Dörtlü Final'de mücadele edeceğiz. 5 yılın ardından burada olmak ve kupayı kazanmak bizim hayalimizdi. Özellikle ben bu takımın kaptanı olarak Basketbol Şampiyonlar Ligi şampiyonluğunu çok istiyorum. Umarım kupayı müzemize götüren taraf biz oluruz.\" ifadelerini kullandı. Dörtlü Final'de ilk maçlarını La Laguna Tenerife ile yapacaklarını aktaran Göksenin, \"Kupayı kazanmak istiyoruz. İlk maçımızda La Laguna Tenerife ile karşılaşacağız. Tecrübeli bir takım olduklarını biliyoruz. Zor bir maç olacak ama umarım biz kazanırız.\" dedi. Avrupa'da daha önce farklı organizasyonlarda mücadele ettiklerini vurgulayan 34 yaşındaki oyuncu, \"Daha önce ULEB Avrupa Kupası'nı kazandık. THY Avrupa Ligi'nde de mücadele ettik. Şampiyonlar Ligi her zaman farklıdır. Bu organizasyona katıldığımızdan beri ilk defa böyle bir başarı yakaladık. Buradaki takımlar tecrübeli ama biz de Galatasarayız. İnşallah kupayı kazanan taraf biz oluruz.\" değerlendirmesinde bulundu. Göksenin Köksal, bir gazetecinin \"Ergin Ataman maçı izlemeye gelecek mi?\" sorusuna, \"Ergin abi gelecek diye duydum. O da THY Avrupa Ligi'nde Dörtlü Finale kaldı. Kendisini tebrik ediyorum. Atina'da olduğu için geleceğini duydum. Umarım gelir. Ergin abinin yeri her zaman ayrıdır. Umarım kupayı kaldırırken yanımızda olur.\" cevabını verdi. La Laguna Tenerife'nin kaptanı Marcelinho Huertas, takımının başarısı için elinden geleni yaptığını belirterek, \"La Laguna Tenerife olarak burada bir final daha oynamak çok önemli. Her finalin de şartları farklı. Maçı kazanmak için hazırlıklarımızı yapıp, odağımızı kaybetmemeliyiz. Bu sayede hep bu organizasyona kalabildik. Umarım oyunumuzu sahaya yansıtırız ve kupayı kazanırız.\" şeklinde konuştu. Organizasyonda ilk maçlarını yapacakları Galatasaray'ın iyi bir takım olduğunu aktaran tecrübeli basketbolcu, \"Taktiksel detaylara pek fazla girmek istemiyorum. Galatasaray, orta ve uzun mesafede iyi şutlar atan bir takım. Pota altında da Angel Delgado gibi bir oyuncuları var. Bu konularda dikkatli olmalıyız.\" şeklinde görüş belirtti. Ev sahibi AEK'nin kaptanı Dimitris Flionis, sezon başında koydukları hedefe ulaştıklarını vurgulayarak, \"Sezon başından beri Dörtlü Final'e kalmayı hedefliyorduk. Bunu başarmak için sahada mücadele ettik. Sonunda şampiyonluk için şansımız oluştu ve bundan dolayı heyecanlıyız.\" dedi. Flionis, yarı finaldeki rakipleri Unicaja Malaga'nın güçlü bir takım olduğunu belirterek, \"Son şampiyona karşı oynamak zor olacak. Güçlü bir takıma karşı oynayacağız. Yine de bizim içinde değişen bir şey olmayacak. Onların sahada neyi iyi yaptığını biliyoruz. Biz de sahada neyi iyi yaptığımızı biliyoruz.\" ifadelerini kullandı. Unicaja Malaga'nın kaptanı Alberto Diaz ise son şampiyon olarak sahaya çıkacaklarını dile getirerek, \"Son şampiyon olarak sahaya çıkmak, üzerimizdeki baskıyı biraz artırıyor. Bu durum bizi zorlasa da Dörtlü Final'e böyle daha iyi hazırlanıyoruz. Bundan keyif almaya çalışıyoruz. Bu durum bize motivasyon sağlıyor. Organizasyon için hazırız.\" diye konuştu. Alberto Diaz, ilk maçı ev sahibi ekibe karşı oynayacaklarını hatırlatarak, \"AEK'nin yaratacağı atmosferi şu anda tahmin edemiyorum. Organizasyon bizim salonumuzda oynansaydı, böyle bir baskı işimize yarayabilirdi. Antrenmanda salonu gördükten sonra nasıl bir atmosfer oluşacağını tahmin edebilirim.\" değerlendirmesinde bulundu.", "summary": "Galatasaray kaptanı Göksenin Köksal, Dörtlü Final'de mücadele edecek olmaktan heyecan duyduklarını belirtti ve hedeflerinin kupayı kazanmak olduğunu ifade etti. La Laguna Tenerife'nin kaptanı Marcelinho Huertas ise finalde başarılı olmak için hazırlıklarını yaptıklarını ve Galatasaray'a karşı dikkatli olmaları gerektiğini söyledi. Ev sahibi AEK'nin kaptanı Dimitris Flionis, şampiyonluk için mücadeleye hazır olduklarını ve Unicaja Malaga'ya karşı zorlu bir maç beklediklerini söyledi. Unicaja Malaga kaptanı Alberto Diaz ise son şampiyon olarak sahaya çıkmanın üzerlerinde baskı yarattığını ancak bu durumu motivasyon kaynağı olarak gördüklerini ifade etti."}
{"text": "Trendyol Süper Lig'in 35. haftasında yarın karşı karşıya gelecek RAMS Başakşehir ile Fenerbahçe, ligde 34. kez kozlarını paylaşacak. Ligde iki takım arasındaki 33 müsabakada Fenerbahçe 19 kez galip gelirken RAMS Başakşehir, 11 galibiyet elde etti ve 3 müsabaka beraberlikle sonuçlandı. Fenerbahçe'nin 50 golüne, turuncu-lacivertliler, 34 golle yanıt verdi. Fenerbahçe, Başakşehir ile oynadığı 5'i lig 1'i Ziraat Türkiye Kupası son 6 karşılaşmadan da galibiyetle ayrıldı. 2022-23 sezonunda sahasında 1-0, deplasmanda ise 2-1 kazanan sarı-lacivertli ekip, geçen sezon oynanan maçları ise 4-0 ve 1-0'lık skorlarla galip tamamladı. Kupada rakibini 2-0 mağlup eden Fenerbahçe, bu sezonun ilk yarısında sahasında oynadığı mücadeleyi ise 3-1 kazandı. Fenerbahçe bu karşılaşmalarda Başakşehir ağlarına 13 gol gönderirken kalesinde 2 gol gördü. Fenerbahçe, Başakşehir ile deplasman maçlarında galibiyet sayısında rakibinin gerisinde kaldı. Başakşehir'in ev sahipliğinde iki takım arasındaki 16 maçta turuncu-lacivertlilerin 9 galibiyeti bulunuyor. Sarı-lacivertliler, söz konusu karşılaşmalarda 6 galibiyet elde ederken sadece 1 müsabaka beraberlikle sonuçlandı. Fenerbahçe, rakibine karşı deplasmanda 17 gol atarken kalesinde 23 gol gördü. Ligde iki takım arasında oynanan son 12 karşılaşmada Fenerbahçe, 9 galibiyet elde ederken RAMS Başakşehir, 3 kez sahadan galibiyetle ayrıldı. Taraflar 2018-19 sezonunun ilk yarısında Kadıköy'de oynanan maçta golsüz berabere kalırken bu müsabakanın ardından ligdeki karşılaşmalarda beraberlik çıkmadı.", "summary": "Fenerbahçe, Başakşehir ile Süper Lig'in 35. haftasında 34. kez karşılaşacak. Bugüne kadar oynanan 33 maçta Fenerbahçe 19 galibiyet alırken, Başakşehir 11 kez kazandı ve 3 maç berabere bitti. Fenerbahçe, son 6 maçta da galip gelirken, deplasmanda Başakşehir'e karşı galibiyet sayısında geride kalıyor. Başakşehir ev sahipliğinde oynanan 16 maçta 9 galibiyet elde etti. Fenerbahçe, son 12 karşılaşmada 9 galibiyet ve 3 mağlubiyetle üstünlük sağladı."}
{"text": "Lig 34. haftayı 26 galibiyet, 5 beraberlik ve 1 yenilgiyle geçen Galatasaray, topladığı 83 puanla liderlik koltuğunda oturuyor. En yakın takipçisi Fenerbahçe'nin 8 puan önünde şampiyonluğa giden sarı-kırmızılı ekip, kalan 4 müsabakada 4 puan alması halinde şampiyonluğunu ilan edecek. Galatasaray, ligde mutlu sona ulaşması durumunda üst üste 3, toplamda ise 25. kez ipi önde göğüsleyecek. Teknik direktör Okan Buruk, ligi kazanmaları halinde kariyerinde şampiyonluk apoleti sayısını 4'e çıkaracak. Daha önce İstanbul Başakşehir'in başında 2019-2020 sezonunda şampiyon olan Buruk, Galatasaray'ın başında ise 2022-2023 ve 2023-2024 sezonlarında kupayı kaldırdı. Süper Lig'de 8 kez şampiyonluk yaşayan teknik direktör Fatih Terim, bu alanda rekoru elinde bulunduruyor. Tecrübeli teknik adam, dört dönem çalıştığı Galatasaray'da 1996-1997, 1997-1998, 1998-1999, 1999-2000, 2011-2012, 2012-2013, 2017-2018 ve 2018-2019'da şampiyonluk sevinci yaşadı. Ligde Terim'in ardından en fazla şampiyonluk yaşayan ikinci isim ise 4 kez ile Ahmet Suat Özyazıcı oldu. Özyazıcı, Trabzonspor ile 1975-1976, 1976-1977, 1979-1980 ve 1983-1984 sezonlarında şampiyonluk ipini göğüsledi. Bu sezon mutlu sona ulaşması halinde Buruk, üçer şampiyonluğu bulunan Mustafa Denizli, Gordon Milne, Brian Birch ve Christoph Daum'u geride bırakarak Ahmet Suat Özyazıcı'yı yakalayacak. Özyazıcı ile şampiyonluk sayılarını eşitleyecek Okan Buruk, Süper Lig'de 4 kez şampiyon olan 3. teknik adam olacak. Galatasaray Teknik Direktörü Buruk, şampiyonluğa ulaşması halinde Süper Lig'de üst üste 3 kez bunu başaran 4. teknik direktör ünvanını alacak. Sarı-kırmızılı ekibi son 2 sezonda şampiyonluğa taşıyan Buruk, bu sezon da kupayı kaldırırsa \"üçleme\" yapacak. Buruk, Brian Birch, Gordon Milne ve Fatih Terim'den sonra üst üste 3 kez şampiyonluk yaşayan dördüncü teknik direktör olacak. İngiliz çalıştırıcı Birch, Galatasaray'ın başında 1970-71, 1971-72 ve 1972-73 sezonlarında, bir başka İngiliz Milne, Beşiktaş ile 1989-90, 1990-91 ve 1991-92 sezonlarında üst üste şampiyon oldu. Fatih Terim ise Galatasaray'ın başında 1996-2000 arasındaki 4 sezonda şampiyon olarak Türk futbolunda önemli bir başarıya imza attı. Okan Buruk, Süper Lig'de futbolcu ve teknik adam olarak toplamda en fazla şampiyonluk yaşayan isim konumunda. Ligde futbolcu (7) ve teknik adamlık (3) kariyerinde en fazla şampiyonluk gören isim olan Okan Buruk, bu sezon da kupa kaldırırsa toplam şampiyonluk sayısını 11'e yükseltecek. Süper Lig'de sezonlara göre şampiyonluğa ulaşan takımlar ve teknik adamları şöyle:", "summary": "Galatasaray, Süper Lig'in 34. haftasında 26 galibiyet, 5 beraberlik ve 1 yenilgiyle lider durumda bulunuyor ve 83 puanla şampiyonluğa oldukça yakın. Kalan 4 maçta 4 puan alması halinde şampiyonluk ilan edecek olan sarı-kırmızılı ekip, üst üste 3. şampiyonluğunu kazanmayı hedefliyor. Teknik direktör Okan Buruk, kariyerinde 4. şampiyonluğunu elde ederse, Süper Lig'de 4 kez şampiyon olan 3. teknik adam olacak ve Buruk, toplamda en fazla şampiyonluk yaşayan futbolcu ve teknik adam olarak tarihe geçecek."}
{"text": "Haftanın açılış müsabakasında Bahçeşehir Koleji, Mersinspor'u konuk edecek. Sinan Erdem Spor Salonu'nda oynanacak mücadele saat 19.00'da başlayacak. Galatasaray-Anadolu Efes mücadelesi, sarı-kırmızılı takımın Şampiyonlar Ligi Dörtlü Final maçı nedeniyle ileri bir tarihe ertelendi. Türkiye Basketbol Federasyonundan yapılan açıklamaya göre, ligde 29. haftanın programı şöyle: 19.00 Bahçeşehir Koleji-Mersinspor (Sinan Erdem) 10 Mayıs Cumartesi: 15.30 Onvo Büyükçekmece Basketbol-Manisa Basket Divissa (Gazanfer Bilge) 18.00 Beşiktaş Fibabanka-Fenerbahçe Beko (Sinan Erdem) 20.30 Bursaspor Yörsan-Darüşşafaka Lassa (TOFAŞ) 13.00 Semt77 Yalovaspor-Aliağa Petkimspor (90. Yıl) 15.30 Yukatel Merkezefendi Belediyesi Basket-TOFAŞ (Pamukkale Üniversitesi) 18.00 Karşıyaka-Türk Telekom (Mustafa Kemal Atatürk Karşıyaka)", "summary": "Bahçeşehir Koleji, 29. haftanın açılış maçında Mersinspor'u Sinan Erdem Spor Salonu'nda saat 19.00'da konuk edecek. Diğer maçlar ise 10 Mayıs'ta farklı saatlerde yapılacak."}
{"text": "Sarı-kırmızılı takım, Trendyol Süper Lig'de son 4 haftaya 8 puan önde lider girerken Ziraat Türkiye Kupası'nda da final mücadelesine çıkacak. Galatasaray, ligde 4 puan alması halinde en yakın takipçisi Fenerbahçe'nin alacağı skorlara bakmaksızın şampiyonluğu ilan edecek. Okan Buruk'un öğrencileri, Türkiye Kupası'nda ise 14 Mayıs Çarşamba günü Gaziantep'te Trabzonspor ile final maçına çıkacak. Muslera, iki kulvarda da şampiyonluğa ulaşması halinde Türkiye kariyerindeki kupa sayısını 19'a taşıyacak. Uruguaylı file bekçisi, böylelikle Türk futbolunun en çok kupa kazanan futbolcusu olan Bülent Korkmaz'ı geçerek rekor kıracak. Fernando Muslera, Süper Lig'de 8. şampiyonluk için gün sayıyor. Galatasaray'a 2011'de gelen ve takımla 14. sezonunu yaşayan tecrübeli file bekçisi, 2011-2012, 2012-2013, 2014-2015, 2017-2018, 2018-2019, 2022-2023 ve 2023-2024 sezonlarında Süper Lig'de ipi önde göğüsleyen takımın parçası oldu. Muslera, mutlu sona ulaşması halinde Süper Lig'de en fazla şampiyonluk yaşayan 4 futbolcudan biri olacak. 38 yaşındaki kaleci, Bülent Korkmaz, Suat Kaya ve FETÖ firarisi Hakan Şükür'ü yakalayacak. Fernando Muslera, teknik direktörü Okan Buruk, Tugay Kerimoğlu ve bir başka FETÖ firarisi Arif Erdem'i geride bırakacak. Sarı-kırmızılı kaleci, TFF Süper Kupa'da 6 ve Türkiye Kupası'nda da 4 olmak üzere toplamda 17 kupa kazandı. Tecrübeli kaleci, Türkiye'de en fazla kupa kazanan yabancı oyuncu konumunda bulunuyor. Türk futbolu ve Galatasaray'ın unutulmaz savunma oyuncusu Bülent Korkmaz, toplamda 18 kupa kaldırdı. Kariyeri boyunca Galatasaray'dan başka takımda forma giymeyen Korkmaz, birer UEFA Kupası ve UEFA Süper Kupa'sı alarak adını Türk futbol tarihine yazdırdı. Bülent Korkmaz, Süper Lig'de 8, Türkiye Kupası'nda 6, TFF Süper Kupa'da 2 kez şampiyon oldu. Fernando Muslera, Süper Lig'de en fazla maç oynayan yabancı oyuncu ünvanına sahip. Uruguaylı kaleci, 440 karşılaşmayla ligde en fazla müsabakaya çıkan yabancı oyuncu konumunda bulunuyor. Tecrübeli kaleciyi Süper Lig'deki yabancı oyunculardan 405 maçla Trabzonsporlu Edin Visca ve 335 maçla eski Fenerbahçeli Gökçek Vederson takip ediyor. Tecrübeli file bekçisi, Süper Lig tarihinde en fazla şampiyonluk yaşayan kaleci konumunda. Geçen sezon 102 puanla şampiyon olan Galatasaray'ın kalesini koruyan Fernando Muslera, 7. lig zaferini yaşayarak Süper Lig kupasını en fazla kazanan kaleci ünvanını aldı. Söz konusu ünvan daha öncesinde Trabzonspor'un efsane kalecisi ve Türk futbolun en önemli teknik adamlarından Şenol Güneş'in elinde bulunuyordu.", "summary": "Galatasaray, Süper Lig'de 8 puan önde lider giderken, Ziraat Türkiye Kupası'nda da final oynamaya hazırlanıyor. Muslera, her iki kulvarda da şampiyonluk yaşamayı hedefliyor ve Türkiye kariyerindeki kupa sayısını 19'a çıkararak rekor kırmayı planlıyor. 38 yaşındaki kaleci, Süper Lig'de en fazla şampiyonluk yaşayan 4 futbolcudan biri olma yolunda ilerliyor."}
{"text": "Papara Park'taki Trabzonspor-Galatasaray derbisi, 10 Mayıs Cumartesi günü saat 19.00'da başlayacak. Türkiye Futbol Federasyonundan yapılan açıklamaya göre, ligde 35. haftanın maç programı şöyle: 20.00 RAMS Başakşehir-Fenerbahçe (Başakşehir Fatih Terim) 20.00 Gaziantep FK-Corendon Alanyaspor (Gaziantep) 16.00 TÜMOSAN Konyaspor-Çaykur Rizespor (MEDAŞ Konya Büyükşehir) 16.00 ikas Eyüpspor-Kasımpaşa (Recep Tayyip Erdoğan) 19.00 Trabzonspor-Galatasaray (Papara Park) 16.00 Net Global Sivasspor-Sipay Bodrum FK (BG Grup 4 Eylül) 19.00 Beşiktaş-Adana Demirspor (Tüpraş) 19.00 Göztepe-Atakaş Hatayspor (Gürsel Aksel) 20.00 Bellona Kayserispor-Onvo Antalyaspor (RHG Enertürk Enerji)", "summary": "Trabzonspor-Galatasaray derbisi, 10 Mayıs Cumartesi günü saat 19.00'da Papara Park'ta oynanacak. 35. haftanın maçları arasında Beşiktaş-Adana Demirspor, Göztepe-Hatayspor ve Başakşehir-Fenerbahçe maçları da yer alacak."}
{"text": "UEFA Avrupa Ligi'nde yarı final rövanş maçları yarın oynanacak. Avrupa futbolunun kulüp düzeyindeki iki numaralı organizasyonunun yarı finalinde rövanş maçlar yarın TSİ 22.00'de başlayacak. Yarı final ilk maçlarında, İngiliz temsilcisi Manchester United, deplasmanda İspanyol ekibi Athletic Bilbao'yı 3-0 yenerken diğer İngiliz ekibi Tottenham ise konuk ettiği Norveç takımı Bodo/Glimt'i 3-1 mağlup etmişti. UEFA Avrupa Ligi'nde yarı final ilk maçlarında elde ettikleri avantajları korumaları durumunda finalde 2 İngiliz kulübü Manchester United ve Tottenham karşı karşıya gelecek. UEFA Avrupa Ligi'nde 2024-25 sezonu, 21 Mayıs'ta İspanya'nın Bilbao kentindeki San Mames Stadı'nda yapılacak final karşılaşmasıyla sona erecek.", "summary": "UEFA Avrupa Ligi'nde yarı final rövanş maçları, 10 Mayıs Çarşamba günü TSİ 22.00'de oynanacak. İlk maçlarda Manchester United, Athletic Bilbao'yu 3-0, Tottenham ise Bodo/Glimt'i 3-1 yenmişti. Finalde İngiliz kulüpleri Manchester United ve Tottenham karşılaşabilir. 2024-25 sezonunun finali ise 21 Mayıs'ta Bilbao'da yapılacak."}
{"text": "TFF'den yapılan açıklamaya göre birinci transfer ve tescil dönemi, 30 Haziran'da başlayıp 12 Eylül'de sona erecek. Kulüpler, ikinci transfer ve tescil dönemine ise 5 Ocak 2026'da başlayacak. Devre arası transfer dönemi olarak da adlandırılan bu dönem, 10 Şubat 2026'da bitecek.", "summary": "TFF'nin açıkladığına göre, birinci transfer ve tescil dönemi 30 Haziran'da başlayıp 12 Eylül'de sona erecek. İkinci transfer dönemi ise 5 Ocak 2026'da başlayıp 10 Şubat 2026'da sona erecek."}
{"text": "Avrupa futbolunun kulüpler düzeyindeki bir numaralı organizasyonunun yarı finalinde eşleştiği İngiliz temsilcisi Arsenal'i 1-0 kazandığı ilk maçın rövanşında 2-1 yenen PSG, finale yükseldi ve Inter'in rakibi oldu. Avrupa futbolunda öne çıkan iki kulüp daha önce resmi maçlarda birbirlerine rakip olmadı. PSG ve Inter, tarihte ilk kez resmi bir maçta karşı karşıya gelecek. \"Devler Ligi\"nde final maçı, 31 Mayıs Cumartesi günü Almanya'nın Münih kentindeki Allianz Arena'da oynanacak. PSG, UEFA Şampiyonlar Ligi'nde final yolunda İngiliz ekipleri karşısındaki etkili performansıyla dikkati çekti. Lig aşamasında Manchester City'yi yenen Luis Enrique yönetimindeki Fransız ekibi, son 16 turunda Liverpool, çeyrek finalde Aston Villa, yarı finalde Arsenal'ı geçerek adını finale yazdırdı. PSG'nin final yolunda 4 İngiliz ekibiyle oynadığı maçların sonuçları şöyle: Lig aşaması: PSG-Manchester City: 4-2 Son 16 turu: PSG-Liverpool: 0-1, Liverpool-PSG: 0-1 (PSG, penaltılarla 4-1 kazandı) Çeyrek final: PSG-Aston Villa: 3-1, Aston Villa-PSG: 3-2 Yarı Final: Arsenal-PSG: 0-1, PSG-Aston Villa: 2-1 Finale çıkan diğer ekip Inter ise lig aşamasından sonra İngiliz takımları ile karşılaşmadı. Lig aşamasında 2 İngiliz temsilcisiyle karşılaşan Inter, deplasmanda Manchester City ile golsüz berabere kaldı, konuk ettiği Arsenal'ı ise 1-0 mağlup etti. İtalyan ekibinin lig aşamasından sonra elediği Hollanda, Almanya ve İspanya takımlarıyla oynadığı maçlar şöyle: Son 16 turu: Feyenoord-Inter: 0-2, Inter-Feyenoord: 2-1 Çeyrek final: Bayern Münih-Inter: 1-2, Inter-Bayern Münih: 2-2 Yarı final: Barcelona-Inter: 3-3, Inter-Barcelona: 4-3", "summary": "PSG, UEFA Şampiyonlar Ligi yarı finalinde Arsenal'i 1-0 ve 2-1'lik skorlarla geçerek finale yükseldi ve Inter'in rakibi oldu. PSG, finalde Inter ile karşılaşacak. Final maçı 31 Mayıs'ta Almanya'nın Münih kentindeki Allianz Arena'da oynanacak. PSG, final yolunda 4 İngiliz ekibiyle karşılaştı, Inter ise İngiliz takımlarıyla sonrasında karşılaşmadı."}
{"text": "TFF'den yapılan açıklamada, organizasyonun 4 takımla, tarafsız sahada ve tek maç eleme usulüne göre yapılacağı belirtildi. Açıklamada yarı final müsabakalarında lig şampiyonu ile Türkiye Kupası finalistinin, Türkiye Kupası şampiyonuyla da lig ikincisinin eşleşeceği ifade edildi. TFF, Galatasaray'ın hem ligi ilk 2 sırada bitirmeyi garantilemiş olması hem de Ziraat Türkiye Kupası'nda finale yükselmesinden dolayı Trendyol Süper Lig'i 3. sırada tamamlayacak ekibin de organizasyonda yer alacağını kaydetti. Federasyon, takımların sezon öncesinde oynayacağı UEFA eleme maçlarının göz önüne alınarak Turkcell Süper Kupa müsabakalarının 2026 yılının ocak ayında yapılacağını duyurdu. Turkcell Süper Kupa'da lig sıralaması ve kupa finalinde alınacak sonuçlar doğrultusunda eşleşmeler şu şekilde olacak: Lig şampiyonu ve Türkiye Kupası şampiyonunun aynı takım olması halinde lig şampiyonu ile Türkiye Kupası finalisti, lig ikincisi ile de lig üçüncüsü yarı finalde eşleşecek. Lig şampiyonu ve Türkiye Kupası finalistinin aynı takım olması halinde lig şampiyonu ile lig üçüncüsü, Türkiye Kupası şampiyonuyla da lig ikincisi yarı finalde eşleşecek. Lig ikincisi ile Türkiye Kupası şampiyonunun aynı takım olması halinde lig şampiyonu ile Türkiye Kupası finalisti, Türkiye Kupası şampiyonuyla da lig üçüncüsü yarı finalde eşleşecek. Ligi ikincisi ile Türkiye Kupası finalistinin aynı takım olması halinde, lig şampiyonuyla Türkiye Kupası finalisti, Türkiye Kupası şampiyonuyla da lig üçüncüsü yarı finalde eşleşecek.", "summary": "TFF, 2026 yılında oynanacak Turkcell Süper Kupa organizasyonunun 4 takım ve tek maç eleme usulüyle yapılacağını açıkladı. Yarı final eşleşmeleri, lig şampiyonu, Türkiye Kupası şampiyonu ve finalistleri arasında yapılacak ve Galatasaray, hem ligde ilk 2 sırada yer almayı garantileyip hem de Türkiye Kupası'nda finale çıkınca organizasyonda yer alacak. Bu müsabakanın Ocak 2026'da yapılacağı duyuruldu."}
{"text": "​​​​​​​İstanbul Üniversitesi İktisat Fakültesi Öğretim Üyesi Prof. Dr. Sadık Ünay, ABD Başkanı Donald Trump'ın tarife politikalarını ve Türkiye'ye olası etkilerini AA Analiz için kaleme aldı. *** Küresel ekonominin, politik sistemin tarihi dönüşüm süreçleri boyunca büyük güçler arasında artan gerilimlerin kur ve ticaret savaşlarını tetikleyerek, fiziki ve askeri çatışmalara evrilmesine sebep olduğu birçok örnek vardır. Hegemonya rekabetinin kızıştığı, başat uluslararası aktörler arasındaki materyal ve teknolojik dengelerin birbirlerine yakınlaştığı, karşılıklı engelleme çabalarının arttığı dönemlerde ticaret ve kur savaşları için elverişli zemin oluşur. 19. yüzyılın son çeyreğinde gerçekleşen İkinci Sanayi Devrimi ve sömürgeci yayılım rekabetinin şiddetlendirdiği korumacılık ortamı ile Büyük Buhran'ın ardından derinleşen ekonomik kriz, Amerika Birleşik Devletleri'nin (ABD) Smooth-Hawley tarifeleriyle bu tür gerilimlerin uluslararası izolasyon ve çatışmalara uzanan sonuçlarını ortaya koyar. Söz konusu tarihi tecrübeler ışığında 21. yüzyılın başındaki neo-liberal küreselleşme atmosferinin, 2008 Küresel Finansal Krizi sonrasında kademeli olarak yeni korumacılık ve modern merkantilizm paradigmasına yol vermesi de önemlidir. Sanayileşmiş ülke yönetimleri tarafından örtülü olarak hayata geçirilen yeni korumacılık programları, Donald Trump'ın ilk kez ABD Başkanı olduğu 2017'den itibaren Çin'e karşı uygulanan alüminyum-çelik tarifeleri ve yüksek teknolojide rekabet politikaları üzerinden bilinir hale geldi. Bu noktada, yeni korumacılık ve ticaret savaşları gündeminin, iç siyasette önemli bir propaganda aracı olarak kullanıldıktan sonra ikinci Trump döneminde daha fazla ivme kazanması yaygın biçimde beklenmekteydi. Ancak yukarıdaki tarihi örneklerden ayrışan ve güncel ABD iç siyasetindeki kaotik durumu yansıtan kritik gelişme, Başkan Trump'ın \"Gerçek Kurtuluş Günü\" olarak ilan ettiği 2 Nisan'da yüksek tonda hamaset ve popülizm içeren bir açıklamayla karşılıklı gümrük tarifelerini ilan etmesi oldu. Zira uluslararası çevrelerdeki orijinal beklenti, gümrük tarifelerinin tüm ülkelerle ekonomik sektörleri içeren genellemeci bir \"across the board\" yaklaşımıyla yükseltilmesi değil; daha detaylı ve zamana yayılmış adımlarla yeni korumacılık politikalarının şekillenmesiydi. Ancak Gazze krizi ve Rusya-Ukrayna savaşı gibi başat uluslararası çatışma alanlarında liderler diplomasisiyle çözüm üretme girişimleri sonuçsuz kalan Trump, bu defa da uluslararası ticaret platformunda radikal çıkışlar yaparak dikkatleri çekmeyi başardı. Diğer alanlarda olduğu gibi küresel ekonomik yönetişim konusunda da kendi aralarında uyumsuz bir görüntü veren Trump ve kurmayları, iyi planlanmış ve kademeli stratejilerden ziyade; rakiplerini şaşırtıp psikolojik baskı altına almayı hedefleyen marjinal tavırları tercih etti. Çin, Meksika ve Kanada odağında başlatılan yeni korumacılık tartışmalarının Trump'ın küresel finansal piyasaları diken üstünde tutan açıklamalarıyla genelleştirilmesi; ABD karar alma mekanizmalarının kurumsal birikim ve uzmanlıktan uzaklaştıkları yönündeki algılar; Başkan Yardımcısı JD Vance, Ticaret Bakanı Howard Lutnick ve Elon Musk gibi figürler arasındaki koordinasyon açıkları tam bir kaos görüntüsü oluşturdu. Washington yönetimi içinde ticaret savaşları söylemlerini uzun vadede devam ettirmek için gerekli fikir birliği bulunup bulunmadığı; ekonomi, akademi ve diplomasi kurumlarının profesyonel birikimlerine ne derece başvurulduğu; başta Çin olmak üzere küresel rakiplere karşı izlenen sert müzakere taktiklerinin ne kadar keskin geri dönüşler içerebilecekleri konularında soru işaretleri oluştu. Asya piyasalarından başlayarak küresel sermaye çevrelerindeki risk algılarının artması, söz konusu soru işaretleri ışığında hisse senedi fiyatlarında hızlı düşüşleri; altın gibi güvenli liman görülen emtialarda yükselişleri, petrol gibi talebi büyümeye bağlı emtialarda ise düşüşleri tetikledi. Ayrıca, kamu harcamalarını ve vergi gelirlerini arttırıp kendi meşruiyet temellerini güçlendirme arayışındaki Trump ve kurmaylarının düşürdükleri siyasi iletişim seviyesi, teknik ve kurumsal uzmanlıkları dışlayan çelişkili açıklamaları, Çin'e karşı diplomatik teamüllere aykırı ifadeleri muhtemel tepki beklentileri piyasadaki belirsizlikleri daha da arttırdı. Trump'ın, Çin'e uygulanan ortalama yüzde 20 düzeyindeki tarifeye yüzde 34'lük artış getirileceğini açıklaması, Pekin yönetiminin aynı orandaki misillemesiyle karşılaştı. Ardından sert bir tonla yapılan yüzde 50 ek tarife ilanı, çipler ve yarı iletkenler gibi stratejik ürünlerde önce kapsayıcı sonra istisna edici düzenleme açıklamaları ortaya tam bir toz bulutu çıkardı. Bu toz bulutunun, Trump'ın diğer kritik uluslararası çatışma alanlarında olduğu gibi rakiplerine karşı hızla el yükselttikten sonra bir noktada uzlaşmayı kabul etmesiyle dağılacağı, şu an için en iyimser senaryo olarak görülüyor. Ancak siyasi, ekonomi, akademi ve piyasa çevrelerin hiç birinde Trump'ın bu noktaya ne zaman ve nasıl ulaşacağı konusunda net fikirler bulunmuyor. Dolayısıyla bizim \"düzensiz korumacılık\" olarak adlandırdığımız bu yeni ticaret savaşları döneminin Türkiye ekonomisi üzerindeki muhtemel etkilerini doğru analiz edebilmek adına, potansiyel dengelerin oluşmasını beklemek gerekecek. Kısa vadeli gelişmeler açısından bakıldığında dünya ekonomisi üzerindeki büyüme ve enflasyon baskılarının varil başına 60 doların altına kadar ittikleri petrol fiyatları, elbette üretim ve lojistik maliyetlerinin düşmesini olumlu etkileyecektir. Ayrıca, gerek iç talebin gerekse de ithalat ivmesinin kademeli olarak zayıflaması sonucunda cari açık cephesinde yine olumlu kazanımların ortaya çıkması beklenebilir. Buna mukabil, sanayileşmiş birçok ülkenin piyasalarının ve Türk şirketlerinin ana ihracat pazarlarını doğrudan etkileyecek tarife artışlarının ulusal ihracat potansiyeli üzerinde sınırlayıcı sonuçlar doğurabileceğini görmek gerekiyor. Bu sınırlayıcı etkilerin kapsamlarının net olarak belirlenebilmesi ve ithalat, ihracat ve cari açık dinamiklerinin doğru şekilde hesap edilebilmesi, ABD ile diğer ülkeler arasındaki tarife diplomasisinin oluşturacağı \"yeni normal\" sonrasında mümkün olacak. Zira, düşük petrol fiyatları ve maliyet avantajları sayesinde elde edilecek görece avantajlarla ihracat pazarlarındaki daralma eğilimlerinin birbirlerini nasıl dengeleyecekleri, ancak gümrük tarifelerine dair uluslararası rejimdeki dalgalanma bittikten sonra net biçimde görülebilir. Oluşacak yansımalara göre hala uygulanan enflasyonla mücadele programının, para ve maliye politikaları ekseninde ekstra sıkılaşma adımlarıyla desteklenmesi gündeme gelebilir. Bu durumda, döviz kurları ve emtialar üzerindeki yukarı yönlü baskıların enflasyona kısa vadedeki geçiş etkilerini gidermek üzere, dinamik makro-finansal yönetişim adımları atılması gerekebilir. Bu noktada, programın hem enflasyonla mücadele hem de yapısal dönüşüm ve kalkınma hedeflerinden sapmadan ilerlemesi, gerek ulusal gerekse uluslararası risk unsurlarının orta vadede dikkatle yönetilip istikrarın korunmasını gerekli kılıyor. [Prof. Dr. Sadık Ünay, İstanbul Üniversitesi İktisat Fakültesi Öğretim Üyesidir.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Prof. Dr. Sadık Ünay, Trump'ın korumacılık politikalarının ve tarifelerinin Türkiye ekonomisi üzerindeki olası etkilerini inceledi. Trump'ın uyguladığı radikal tarifeler ve uluslararası ticaret stratejileri, dünya ekonomisinde belirsizlikler yaratarak, özellikle Türk ihracatını etkileyebilir. Kısa vadede, düşük petrol fiyatları ve maliyet avantajları Türkiye'ye fayda sağlasa da, uzun vadede ihracat pazarlarındaki daralma, ekonomik büyüme ve enflasyon üzerinde baskılar oluşturabilir. Türkiye'nin ekonomi politikaları, bu belirsizlikleri yönetmeye yönelik sıkı önlemler almayı gerektirebilir."}
{"text": "GENAR Araştırma Başkanı İhsan Aktaş, küresel siyasi yapının değiştiği günlerde KKTC Cumhurbaşkanı Ersin Tatar'ın siyasi stratejisinin nasıl şekillendiğini AA Analiz için kaleme aldı. *** 21. yüzyılın üçüncü çeyreğine doğru ilerlerken küresel siyasal yapı çok katmanlı bir dönüşüm yaşamaktadır. Uluslararası ilişkilerin doğası, klasik realizmin güç dengesi ilkelerinden post-hegemonik istikrarsızlık teorilerine evrilen bir eksende yeniden şekillenmektedir. Bu süreçte, iç ve dış politika arasındaki geleneksel ayrımlar da anlamını yitirmiş; iç siyasal refleksler, küresel jeopolitik konumlanmaların türevi haline gelmiştir. Bu dönüşümün kıyısında kalan siyasal aktörler, yalnızca yönetişim kapasitelerini değil, aynı zamanda egemenlik üretme meşruiyetlerini de kaybetme riskiyle karşı karşıyadır. Soğuk Savaş sonrası dönemde Amerika Birleşik Devletleri (ABD) tarafından inşa edilmeye çalışılan \"tek kutuplu dünya düzeni\", kısa sürede normatif bir hegemonyanın araçsallaştırıldığı neo-liberal bir sistemle desteklenmiştir. Bu sistem, yalnızca ekonomik değil, aynı zamanda kültürel ve siyasi bir müdahale alanı yaratmıştır. Irak ve Afganistan'ın işgali, hegemonik müdahaleciliğin \"hakkaniyet prensibini\" aşındırdığı, insan güvenliği kavramının içinin boşaltıldığı ve uluslararası hukukun araçsallaştırıldığı bir sürecin ifadesidir. İkinci faz ise küresel sivil toplum mekanizmaları üzerinden yürütülen bir ideolojik hegemonya süreciydi. George Soros ve benzeri aktörlerin fonladığı liberal dönüşüm projeleri, birçok ülkede demokratikleşme kisvesi altında ulus devlet reflekslerini zayıflatmayı hedeflemiştir. Türkiye dahil olmak üzere pek çok ülkede Batı merkezli sivil toplum kuruluşları (STK) ve medya ağları, siyasal iktidarın meşruiyetini dışsal normlara göre ölçmeye başlamış, bu durum da siyasal öznenin dış müdahalelere açık hale gelmesine neden olmuştur. Ancak son 10 yılda gözlemlenen gelişmeler, ulus devlet paradigmasının küresel ölçekte yeniden güç kazandığını göstermektedir. ABD Başkanı Donald Trump'ın dış politika öncelikleri, Avrupa Birliği'nin (AB) merkezkaç baskılara direnememesi ve Çin'in revizyonist tutumu uluslararası sistemin post-liberal bir safhaya geçtiğini ortaya koymaktadır. Bu bağlamda, artık siyasal meşruiyetin temel kaynağı küresel sistemden değil, ulusal iradeden beslenmektedir. Bu yeni siyasal statüko, Kuzey Kıbrıs Türk Cumhuriyeti (KKTC) siyasetinde de doğrudan yansımalarını bulmuştur. KKTC Cumhurbaşkanı Ersin Tatar'ın öncülüğünde şekillenen siyasal çizgi, iki devletli çözüm paradigması etrafında konumlanmakta; Türkiye ile stratejik entegrasyonu korurken, Kıbrıs Türk halkının siyasal özerkliğini muhafaza etme çabası gütmektedir. Bu yaklaşım hem egemenliğin yeniden tanımlandığı hem de dış politikayla iç meşruiyetin kesiştiği bir noktada değer kazanmaktadır. 2025 seçim sürecine yaklaşırken Tatar'ın siyasal stratejisi, klasik anlamda müzakere diplomasisini yeniden tanımlayan ve iç politikayı doğrudan etkileyen hamlelerle karakterize olmaktadır. Mart 2025'te yapılan saha araştırmaları, Tatar'ın oy potansiyelini koruduğunu ve stratejik müdahaleleri sayesinde güçlendirdiğini de ortaya koymaktadır. Özellikle dış politik açılımlar ve kurumsal konsolidasyon, seçmen algısında pozitif yönlü bir etki yaratmıştır. Tatar'ın en çok eleştirildiği alan olan \"müzakere süreçlerine kapalılık\" New York'ta gerçekleştirilen temsili katılım ve Gayriresmi Cenevre Toplantısı çağrısıyla etkisizleştirilmiştir. Bu diplomatik hamle klasik anlamda müzakere formatını aşan, diyalog sürecini başlatan ve siyasal iradenin varlığını güçlü biçimde hissettiren bir diplomasi anlayışının ürünüdür. Bu süreçte öne çıkan \"Gençlik Komitesi\" girişimi, siyasal stratejinin mikro düzeyde halkla temas kuran bir bileşeni olarak değerlendirilebilir. Zira enerji, geçiş kapıları ve mayınlı bölgelerin temizlenmesi gibi teknik başlıkların ötesinde, gençlik politikası üzerinden siyasal pozisyonlar üretilmesi, yalnızca iç meşruiyeti tahkim etmekle kalmamış, aynı zamanda muhalefetin elindeki en önemli söylem araçlarını da işlevsizleştirmiştir. Nitekim, Cumhuriyetçi Türk Partisi'nin (CTP) bu komiteye açık destek vermesi, siyasal gündem kurma kapasitesinin Tatar lehine evrildiğini göstermektedir. Buna ek olarak, Tatar'ın Ulusal Birlik Partisi (UBP) Parti Meclisi'nden aldığı açık destek, kurumsal meşruiyetin yeniden tahkimi açısından kritik önemdedir. Bağımsız adaylık tercihi ise, partiler üstü bir siyasal figür olarak konumlanma stratejisinin doğal uzantısıdır. Bu hamle, farklı siyasal aidiyetlere sahip seçmenlerden oy alma potansiyelini artırmakta ve konsolidasyonu genişletmektedir. 2025'in ilk çeyreği itibarıyla Ersin Tatar'ın yürüttüğü siyasal strateji hem mikro düzeydeki seçmen etkileşimi hem de makro ölçekteki diplomatik manevralar bakımından rasyonel ve sürdürülebilir bir çizgi izlemektedir. Siyasal alanın yeniden inşasında yalnızca söylem değil, aynı zamanda eylem düzeyinde de farklılaşan bir aktör profili çizen Tatar, ulus devlet merkezli paradigmanın Kıbrıs bağlamındaki güncel temsilcisi haline gelmiştir. Araştırmanın siyaseti etkileyen başlıklarında Cumhurbaşkanı Ersin Tatar'ın avantajlı olduğu gözüküyor. Araştırmaya göre KKTC'nin,Türk devletleri Teşkilatı'nda (TDT) kabul görmesi ve temsil edilmesi yüzde 67 ile olumlu karşılanmıştır. Seçmenin yüzde 50,5'i Kıbrıs konusuyla ilgili çözüm şeklini iki ayrı devlet olarak belirtmiştir. Seçmenlerin diğer yanıtları; yüzde 28,2 federasyon, yüzde 17,2 Türkiye'ye bağlanma, yüzde 4,1'i üniter bir devlet yapısı olarak şekillenmiştir. Ayrıca, Türk askerinin adada varlığını ve Türkiye’nin garantörlüğünü olumlu bulanların oranı yüzde 86,2'dir. Maraş bölgesinin hizmete açılması ile ilgili kamuoyu desteği de olumludur. Son olarak, bir önceki seçimde oy kullanmayan seçmenin yüzde 60'ı oy kullanması durumunda Ersin Tatar'ı tercih edeceğini ifade etmiştir. Gündem ile ilgili bu konularda, GENAR araştırmanın Kasım 2024 ve Mart 2025 verileri benzer oranlarda karşımıza çıkmaktadır. Seçime kadar sürecin nasıl şekilleneceği belirsiz olsa da mevcut konjonktürde siyasal iradeyi iç dinamiklerden besleyen liderlik modellerinin avantajlı konumda olduğu açıktır. Tatar için artık mesele sadece seçimi kazanmak değil, aynı zamanda KKTC'nin yeni siyasal doktrinine yön verecek kurumsal sürekliliğini inşa etmektir. [İhsan Aktaş, GENAR Araştırma Başkanıdır.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "GENAR Araştırma Başkanı İhsan Aktaş, KKTC Cumhurbaşkanı Ersin Tatar'ın siyasi stratejisini inceledi. Tatar, iki devletli çözüm perspektifiyle Kıbrıs Türk halkının siyasal özerkliğini savunuyor ve iç siyasetle dış politikayı kesiştiren bir yaklaşım benimsiyor. Tatar'ın stratejisi, diplomatik hamleler ve iç meşruiyet oluşturma çabalarıyla güç kazanırken, 2025 seçimleri yaklaşırken daha da şekilleniyor. Tatar, KKTC'nin uluslararası platformlarda tanınması ve temsil edilmesi konusunda olumlu bir destek buluyor."}
{"text": "Kapadokya Üniversitesi, Şehir ve Bölge Planlama Bölümü Öğretim Üyesi Prof. Dr. Candan Gökçeoğlu, popüler bilim ile popülist bilim arasındaki farkı ve özellikle deprem gibi hassas konuların medyada nasıl işlenmesi gerektiğini AA Analiz için kaleme aldı. *** Popülizm, en genel haliyle halkın çıkar, önyargıları, hayal kırıklıkları ve öfkelerine hitap etme temeline dayanan bir yaklaşım olarak tanımlanır. İngiliz filozof Russell'a göre bilim ise gözleme dayalı akıl yürütme yoluyla dünyaya ilişkin olguları birbirine bağlayan kanunları bulma çalarının bütünüdür. Dolayısıyla, bilim insanlarının tezlerini somut kanıtlarla birlikte sunmak gibi mecburiyetleri vardır. Bilimsel sonuçlar ve bulguların yayınlandığı ve duyurulduğu platformlar bellidir. Bunlar bilimsel dergiler ve bilimsel toplantılardır. Bu platformlara sunulan çalışmalar konu uzmanları tarafından incelenir, tartışılır ve karşılıklı ikna süreçleri sonucunda bir bulgunun yayınlanıp yayınlanmamasına karar verilir. Bu süreçlerde zaman zaman çeşitli aksamalar olsa da; bu birkaç yüzyıldır genel kabul görmüş bir yöntemdir. Ancak çağımızda iletişim teknolojileri olağanüstü gelişmeler gösterdi ve bireysel olarak yazılan bir mesaj veya küçük bir video çok kısa bir sürede tüm dünyaya yayılabilir hale geldi. Bu durum, dünyada itibar gören açık bilimin yaygınlaşmasına ve herkesin hemen her yayına ulaşmasını sağladı. Bilimin popülerleştirilmesi önemli ve gereklidir. Ancak popüler bilim yayıncılığı da ayrı bir uzmanlık gerektirmektedir. Derinlemesine araştırmaları ve sonuçları içeren bir bilimsel çalışmayı, anlamından ve bağlamından koparmadan herkesin anlayabileceği bir hale getirmek kolay bir iş değildir. Bu noktada, ilgili alan hakkında temel bilginin yanı sıra doğru iletişim tekniklerinin de kullanılması hayati öneme sahiptir. Aksi durumda bilimin binbir emekle ürettiği bilginin halk nezdinde değer bulamaması veya yanlış değerlendirilmesi gibi olumsuz neticeler ortaya çıkar. 1999 Marmara Depremi'nden sonra tartışma konusu olan \"İstanbul depremi\" ve İstanbul'a etkilerine ilişkin tartışmalar sürerken 23 Nisan 2025 günü Silivri açıklarında meydana gelen 6,2 büyüklüğündeki deprem bu tartışmaları yeniden alevlendirdi. \"Beklenen İstanbul ya da Marmara Depremi oldu mu yoksa bu deprem daha büyük bir depremin habercisi midir?\" sorusunun yanıtı en çok tartışılan konu haline geldi ve yaklaşık bir hafta tüm televizyonlarda yer bilimci hocalarımızı gördük. Kuşkusuz bu değerli hocalarımızın görüşleri çok önemli ve konu hakkında ciddi bilgi birikimine sahipler. Hocalarımızın bilgi birikimlerini tartışmak hakkımız ve haddimiz değil. Ancak hocalarımızın popüler bilim yapmak amacıyla anlatmaya gayret ettikleri hususlar, medya programcılarının daha çok izlenme ve okunma kaygısıyla popülist bilime dönüşmekte. Popüler bilim ne kadar faydalı ve gerekliyse, popülist bilim ise o kadar zararlı ve gereksizdir. Tabiatı ve sahip olduğumuz bilgi düzeyi sebebiyle hasar verici etkiye sahip büyüklükte bir depremin ne zaman olacağını bilmiyoruz. Bunu bile bile tahmin yapmaya veya yaptırmaya gayret etmek popülist bilim yapmak anlamına gelir ki bu yapana da yapılana da zarar verir. Depremin önceden bilinmesi veya bilinmemesiyle ilgili ilginç bir olay 6 Nisan 2009'da İtalya'nın L'Aquila kentinde yaşandı. Yaklaşık 4 ay öncesinde başlayan bir deprem fırtınası kenti tedirgin etmişti. Daha önce 1463 ve 1703 yıllarında L'Aquila kenti iki kez büyük deprem yaşamış ve ağır yıkıma uğramıştır. Bu gerçek bilindiği için halktaki tedirginlik oldukça yüksek seviyedeydi. İtalya'nın Büyük Riskleri Önleme ve Tahmin Etme Ulusal Komisyonu, deprem fırtınasını değerlendirmek üzere 31 Mart 2009'da L'Aquila'da toplandı ve 1703'teki gibi bir depremin kısa vadede meydana gelmesinin yüksek olasılık olmadığını ancak bu tamamen göz ardı edilemeyeceği kanaatini bildirdi. Bu açıklamadan yaklaşık 6 gün sonra sabaha doğru 3.32’de 6,3 büyüklüğündeki deprem L'Aquila'yı vurdu ve 309 kişinin ölümüne neden oldu. Daha sonra bu bilim insanları yargılandı önce yerel mahkemede suçlu bulundular ancak üst mahkeme cezayı kaldırdı. Bu vakadaki en kritik hususlardan biri depremde hayatını kaybedenlerin önemli bir kısmı da komisyon üyesi bilim insanlarını suçlamalarıdır. Dolayısıyla, medyadaki tecrübeli kişilerin profesörleri ileride zora sokacak cevapları almak için zorlamamaları gerekir. İyi bilinen ve kanıtlanabilir tezler popüler bilim kapsamında değerlendirilmelidir. Bunun dışına çıkmak sadece açıklama yapan hocaya değil, topluma da ağır zarar verme potansiyeline sahiptir. Öte yandan, toplumun da profesörlerin sözlerine ihtiyatla yaklaşmaları gerekir. Nihayetinde elde olan bilgi ve veriyle yorum yapılmaktadır. Kuşkusuz veri ve bilgi ne kadar çoksa doğruya o kadar yaklaşmak mümkündür. Az veri ve az bilgiyle yorum yapmak ise spekülasyonu büyütür. Bu noktada, kitlesel etkiye sahip olayları değerlendirirken veya geleceğe yönelik tahmin yaparken aşırı iddialı ve büyük bir özgüven içinde olmak son derece tehlikelidir. Bu bağlamda sadece alanında uzman hocalara değil, medyaya ve her bir bireye de sorumluluk düşmektedir. Popüler bilim yapmaya gayret eden hocalarımızı popülist bilimin batağına sürüklemek, hem hocalarımıza hem de bilime haksızlık olur. Neticede, hocalarımıza ve üretecekleri bilime çok ihtiyacımız var ve ne alanında uzman hocalar kolay yetişiyor ne de bilim kolay yapılıyor. [Prof. Dr. Candan Gökçeoğlu, Kapadokya Üniversitesi, Şehir ve Bölge Planlama Bölümü Öğretim Üyesidir.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir. ​​​​​​​", "summary": "Prof. Dr. Candan Gökçeoğlu, popüler bilim ile popülist bilim arasındaki farkları ve özellikle deprem gibi hassas konuların medyada nasıl işlenmesi gerektiğini tartıştı. Popüler bilimin, halkı bilgilendirmek için önemli olduğunu vurgulayan Gökçeoğlu, popülist bilim olarak tanımladığı, bilimsel kanıtların ve verilerin yetersiz olduğu tahminlerin tehlikeli olduğunu belirtti. Özellikle deprem gibi konularda, uzmanların doğru verilerle yapılacak açıklamalarına, medyanın aşırı iddialı yaklaşımlarını eklememesi gerektiğini ifade etti."}
{"text": "Bonn Üniversitesi İleri Güvenlik, Stratejik ve Entegrasyon Çalışmaları Merkezi (CASSIS) Direktörü Prof. Dr. Ulrich Schlie, Alman ordusunun yeni dönemde evrilebileceği noktayı, Almanya savunmasındaki sistemsel problemleri ve Avrupa ordusu ihtimalini AA Analiz için kaleme aldı. *** Federal Almanya Cumhuriyeti tarihinde ilk kez Bundeswehr (Alman Federal Ordusu), operasyonel ve stratejik potansiyelini tam anlamıyla hayata geçirme imkanı buldu. Pek çok kişiyi şaşırtan Rusya'nın Ukrayna'yı işgali sonrasında onaylanan 100 milyar avroluk (114 milyar dolar) özel fon, 2022'den itibaren kapsamlı teçhizat ve bilgi teknolojisi alımlarına kapı araladı. Bu kaynağın büyük bölümü halihazırda kullanılmasına rağmen, en acil ihtiyaç duyulan alanlara ulaşan kısmı hala sınırlı, fiilen harcanan miktar yalnızca 24 milyar avro. Yakın zamanda koalisyon ortaklarının açıklamasıyla savunma bütçesinin gayrisafi yurt içi hasılanın yüzde 3'üne çıkarılarak 132 milyar avroya yükseltilebilmesi de mümkün hale geldi. Ancak 2022’de ilan edilen bu dönüşümle hedeflenen zihniyet değişikliği büyük ölçüde gerçekleşmedi. Son üç yılda Almanya'da gerçekten kapsamlı bir rota değişikliği yaşanan tek alan, Ukrayna’ya yapılan askeri yardımlar oldu. Buna rağmen, güvenlik ortamındaki değişime uygun biçimde Bundeswehr'in kabiliyetlerini iyileştirme çabaları, tedarik süreçlerindeki sürekli aksaklıklar ve sivil ile askeri komuta yapılarındaki ciddi eksiklikler nedeniyle hala aksıyor. Bu sorunların temelinde ise genellikle yetersiz siyasi liderlik ve stratejik yön eksikliği yatıyor. 2023'te kabul edilen savunma politikası yönergeleri de bunun somut bir örneğidir. Bu yönergeler muharebe kabiliyeti kavramını tartışmaya dahil etmiş olsa da Bundeswehr'in stratejik olarak yeniden yapılandırılmasını başlatamadı. Bu yüzden bir sonraki federal hükümetin öncelikli görevlerinden biri, ihtiyaçların stratejik çerçevesini netleştirmek ve teçhizat, personel sayısı, yetenekler ile savunma modeli bakımından Bundeswehr'i yeni koşullara uyarlamak olacaktır. Bundeswehr'in yeniden yapılandırılmasında NATO Savunma Planlama Süreci’nin gereklilikleri de belirleyici rol oynuyor. NATO'nun bu gerekliliklere ilişkin alacağı kararlar, kuvvetlerin kabiliyet profilini ve muhtemelen büyüklüğünü de değiştirmeyi zorunlu kılacak. Transatlantik ilişkilerdeki mevcut dalgalanma da bu açıdan kritik bir faktör olabilir. Son haftalarda yapılan Avrupa Konseyleri ve diğer üst düzey toplantılarda AB, geniş çaplı yeniden silahlanma kararlılığını bir kez daha teyit etti. Ancak niyet beyanlarının siyasi ve yapısal kararların yerini tutmayacağı açıktır. AB üye devletleri, NATO içinde bir Avrupa grubu mu oluşturacaklarına (ki mevcut Amerikan yönetimi altında bunun başarısı kesin değil) yoksa bağımsız, tek başına bir Avrupa savunma topluluğu mu inşa edeceklerine karar vermeliler. Mevcut haliyle AB, ne siyasi-askeri hedefleri net tanımlanmış durumda ne de SHAPE (Supreme Headquarters Allied Powers Europe) muadili ortak bir askeri karargaha ve müşterek harekatlara yönelik kapsamlı bir planlama-komuta yapısına sahip. Hala kapsamlı askeri kapasiteler barındıran çok az sayıda üye ülkenin harekat ve sahra karargahlarına bağımlı. AB sorumluluğunda düzenlenen herhangi bir sivil-askeri veya askeri operasyon planlanırken tıkanıklıklar hemen göze çarpıyor. Seyyar sahra hastanelerinin hazırlanması, uzun menzilli hava nakliye imkanları ya da özel kuvvetlerin tahliye operasyonu yapma kabiliyetleri, seyyar hastaneler ve büyük ölçekte deniz silahlanması gerektiğinde eksikler açığa çıkıyor. Günümüzde AB'nin askeri rolünü güçlendirme çağrıları yapılırken siyasi ve askeri karar alma süreçleri genellikle göz ardı ediliyor. Siyasi kültürleri, tarihi gelenekleri ve amaçları birbirinden bu kadar farklı üye devletlerin kaynaşması, mevcut uluslararası konjonktür göz önüne alındığında, tahammül edebileceğinden çok daha uzun zaman alacak. Ayrıca askeri malzeme tedariki, genelkurmay eğitimlerinin uyarlanması ve üst düzeyde, net bir \"taarruz ve savunma doktrini\" anlayışının oluşturulması gibi konular da çözüm bekliyor. Bundeswehr dahi henüz bu çerçevede öngörülen Avrupa liderliği rolüne tam olarak hazır değil. On yıldır sürüncemede kalan Avrupa yapımı İHA tartışması, SPD grubunun talebiyle Alman Bundestag'in (Alman Federal Meclisi) da işin içine girmesi nedeniyle inanılmaz derecede yavaş ilerliyor. A400M programındaki aksaklıklar ve stratejik bir vizyon olmaksızın F-35 alımına yönelik tartışmalı karar, sistemik eksikliklerin başka örneklerini ortaya koyuyor. Üstelik ABD Başkanı Donald Trump'ın son siyasi yükselişi, uçaklar teslim edilmeden bile bu alımı yeniden gözden geçirme baskısını artırmış durumda. Koalisyon görüşmeleri sürerken bile, iki ortağın savunma biçimi konusunda ayrışacağı öngörülüyordu. SPD, Pistorius’un sunduğu ve gönüllülük ilkesine dayalı askerlik modelinde ısrar ederken, özellikle CDU/CSU, zorunlu askerliği yeniden canlandırmayı savundu. 2010’da zorunlu askerlik tamamen kaldırılmamış, yalnızca temel askerlik hizmetine çağrı geçici olarak askıya alınmıştı. O dönemdeki anlayış, güvenlik politikasındaki değişikliklerin, basit bir yasal düzenlemeyle (rıza yasası) bu askıya almanın her an geri alınmasını mümkün kılacağı yönündeydi. Mevcut küresel siyasi dalgalanmalar - özellikle Putin’in Rusya’sının yarattığı gerçek tehdit ve Ukrayna savaşı sonrası farklı güvenlik bölgelerinin doğuracağı sorunlar - bu anın geldiğini gösteriyor. Uzun süre boyunca CDU (küçük kardeşi CSU'nun aksine) zorunlu askerlik gibi pek hoş karşılanmayan bir konuda temkinli davranıyordu. Bunun yerine genel zorunlu hizmet önerisi, karar metinlerinde ve seçim programlarında defalarca gündeme taşındı. Bu çelişkiler, temel askerlik hizmetine çağrının askıya alınmasının geri çekilmesinin yanı sıra; hem erkek hem kadınlar için genel zorunlu hizmet modelinin de haklı gerekçesinin sunulmasını mantıklı kılıyor. Ne var ki, bu adım hem Bundestag’da hem de Bundesrat’ta (Alman Federal Konseyi) üçte iki çoğunluk gerektiriyor ve mevcut siyasi durumda bu zor görünüyor. Yeni hükümet, Vekil Savunma Bakanı Boris Pistorius’un da desteklediği zorunlu askerlik modelini seçerse, bu düzenlemenin Alman Anayasası'na aykırılığı gerekçesiyle Karlsruhe’deki Federal Anayasa Mahkemesi tarafından da muhtemelen iptal edileceği düşünülüyor. Bundeswehr’in gelecekteki kabiliyetleri, NATO ve AB gereksinimleriyle uyumlu, bağlayıcı bir stratejik analizle tanımlanmalı. Bu değerlendirme sadece Rusya’dan kaynaklanan tehdidi değil, aynı zamanda çoklu senaryolara karşı hazırlıklı olma gerekliliğini de gözetmeli. Ancak savunmanın tek ölçütü bu olamaz, her zaman birden fazla senaryo ve tehdide odaklanmak şart. Kolektif silahlar çağında özellikle öne çıkan ihtiyaçlar şunlar: Muharebe platformları sayısında kayda değer artış, hassas düşman hedeflerini ortadan kaldıracak muharebe insansız hava araçlarına yatırım yapan teknoloji odaklı bir savunma stratejisi, yapay zeka ile sensörlerin ağ tabanlı entegrasyonu ve muharebelerde uydu iletişimi ile keşif uydularının eksiksiz kullanımı, siber yeteneklerin güçlendirilmesi, deniz harp kabiliyetlerinin yeniden ele alınması, ikmal ve komuta gemilerinin sayısının artırılması. Bundeswehr’in özellikle hava ve deniz harp alanlarında önemli ölçüde yol kat etmesi gerekiyor. Kuzey Atlantik İttifakı, NATO planlama süreci için gereklilikleri 2025 yazında belirlediğinde, silahlı kuvvetlerin kabiliyetlerini uyarlama ihtiyacı daha da artacak. Savunma malzemesi ithalatının yüzde 17’sini ABD’den yapan Fransa, AB ortalaması olan yüzde 70’in oldukça önünde olsa da gidişatın yönünü gösteriyor. Sivil ile askeri araştırmaların sıkı ayrımını öngören \"sivil hükmün\" kaldırılması ise kaçınılmaz sonuçlardan biri olacak. Hedef, OneWeb’in sivil uydu takımyıldızının havacılık ve uzayda (fırlatıcılar ve mini füze sistemleriyle) askeri amaçla kullanımında bir an önce ilerleme kaydetmek, ayrıca yerde kapsamlı bir komuta kontrol yapısı oluşturmaktır. Bugün inşa edilen jeostatik haberleşme uydu sistemleri bu alanda rekabet edebilecek düzeyde. Öte yandan IRIS-T projesindeki aksaklıklar ve Geleceğin Muharebe Hava Sistemi (FCAS) sorunları, Avrupa’daki koordinasyon eksikliklerinin ve ulusal hassasiyetlerin simgesi niteliğinde. Avrupa, küresel bir rakip olarak pek çok alanda hala çok parçalı durumda, Leonardo ile Thales arasındaki planlanan uzay ortak girişimi ise bu alandaki perspektifi güçlendirebilir. Almanya’nın güvenlik politikasındaki durağanlığın temelinde, kökleşmiş bir grupçuluk ve Dışişleri Bakanlığı ile genellikle sadece uygulayıcı bir birim olarak görülen Savunma Bakanlığı arasındaki zayıf koordinasyon yatıyor. Mevcut federal hükümetin, Ulusal Güvenlik Konseyi gibi büyük bir yenilik sunması pek beklenmiyor, büyük ihtimalle halihazırdaki Federal Güvenlik Konseyi’ni yükselterek yetinecek. Güç bilincine sahip daha küçük ortak SPD ise öncelikle gelecekteki koalisyon içindeki çekişmede puan toplamakla meşgul ve seçmenlerin temsil oranına uygun iradesini başarılı bir şekilde zayıflatıyor. Alman toplumu, onlarca yıldır orduyla zor bir ilişki sürdürüyor. Bunun kökenleri Federal Cumhuriyet’in ilk yıllarına, nasyonal sosyalizm döneminin mirasına ve ordunun suistimal edilmesine uzanıyor. Silahlı kuvvetlerin cazibesi, ordunun devlet ve toplum nezdinde nasıl karşılandığıyla da doğrudan ilişkili. Bu alanda Alman karar vericilerin halen önemli bir görev üstlenmesi gerekiyor. Yeniden birleşmeden bu yana geçen 30 yılda Almanlar uzlaşıya, tamamlanmayan çözümlere ve ertelenen temel meselelere dayanan bir siyasi kültür geliştirdi. Ancak 2025’in stratejik şartları bu anlayışın sürdürülmesine artık imkan tanımıyor. Küreselleşen dünyada lider rolünü korumak isteyen Almanya, siyasi kültürünü değiştirmeli ve iş modelini yeniden kurgulamalı. Bir sonraki federal hükümetin - Şansölye Friedrich Merz yönetiminde - başarısı, büyük ölçüde Bundeswehr’in Avrupa, transatlantik ve küresel platformlardaki rolünü nasıl yeniden tanımlayacağına bağlı olacak. [Prof. Dr. Ulrich Schlie, Bonn Üniversitesi İleri Güvenlik, Stratejik ve Entegrasyon Çalışmaları Merkezi (CASSIS) Direktörüdür.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Prof. Dr. Ulrich Schlie, Almanya'nın savunma politikalarını ve Bundeswehr'in gelecekteki rolünü analiz etti. Schlie, Almanya'nın savunma bütçesinin arttırılması ve yeni savunma stratejileri oluşturulmasına rağmen, hâlâ büyük yapısal eksikliklerin ve siyasi liderlik sorunlarının mevcut olduğunu vurguladı. Ayrıca, Avrupa Birliği'nin savunma kapasitesinin güçlendirilmesi ve NATO ile uyumlu hale getirilmesi gerektiğini belirtti. Schlie, Almanya'nın küresel bir lider rolünü sürdürmek için savunma stratejisinde köklü değişiklikler yapması gerektiğini ifade etti."}
{"text": "Sakarya Üniversitesi Öğretim Üyesi Prof. Dr. Kemal İnat, Almanya’da kurulan yeni hükümetin dış politikasının nasıl şekilleneceğini AA Analiz için kaleme aldı. *** Almanya’da ana muhalefet partisi AfD’nin (Almanya için Alternatif) Anayasayı Koruma Teşkilatı tarafından “kesin aşırı sağcı” (gesichert rechtsextremistisch) olarak tanımlandığı bugünlerde, CDU (Hıristiyan Demokrat Birliği) Lideri Friedrich Merz’in Başbakanlık görevini yürüteceği yeni koalisyon hükümeti göreve başlayacak. Merz’in koalisyon ortakları ise partinin Bavyera ayağını oluşturan CSU (Hıristiyan Sosyal Birliği) ve bir önceki hükümeti oluşturan koalisyonun büyük ortağı SPD (Almanya Sosyal Demokrat Partisi) olacak. Koalisyon görüşmeleri tamamlandı, bu hafta yapılacak oylamada yeni “büyük koalisyonun” (grosse Koalition) Federal Meclis’te güvenoyu almasına kesin gözüyle bakılıyor. Almanya’nın en köklü iki partisi olan CDU/CSU ile SPD arasındaki koalisyonlara “büyük koalisyon” deniliyor ama SPD’nin son yıllarda yaşadığı kan kaybı onu en büyük partiler arasındaki yerinden ettiği için artık bu tanımın ne kadar doğru olduğu tartışılır. Zira aşırı sağcı ve yabancı düşmanı olan AfD son parlamento seçimlerinde aldığı yüzde 20,8 oyla artık Almanya’nın ikinci büyük partisi konumuna yükselmiş durumda. Şubat ayında yapılan seçimlerde sadece yüzde 16,4 oy alabilen SPD ise koalisyonun küçük ortağı olarak hükümete katılmak zorunda kaldı. Ülkenin ikinci büyük partisi ve ana muhalefet partisi konumuna yükselmiş AfD’nin “kesin aşırı sağcı” ilan edilmesi, kapatılması yönünde yeni bir sürecin başlayabileceği anlamına gelirken Amerika Birleşik Devletleri'nin (ABD) bu karara tepki vermesi ise Berlin’de göreve yeni başlayacak hükümetin dış politikasındaki önemli zorluklardan birine işaret ediyor. Alman hükümetinin muhalefeti izlemek ve baskı altına almak için istihbarat teşkilatına yeni yetkiler vermesini ABD Dışişleri Bakanı Marco Rubio, \"demokrasi değil zorbalık (Tyrannei)\" diyerek ağır şekilde eleştirdi ve Almanya’nın bu politikasını değiştirmesini istedi. ABD Başkan Yardımcısı JD Vance ve Danışman Elon Musk da Alman hükümetinin politikasını eleştirerek AfD’ye destek verdiler. ABD’nin daha seçim sürecinde özellikle Vance ve Musk’ın AfD’yi destekleyen açıklamaları ve eylemleriyle Almanya’nın iç siyasetine müdahil olması Berlin’de ciddi bir rahatsızlık ve endişeye neden olmuştu. ABD yönetiminin ekonomi politikalarının Almanya’yı ve Avrupa Birliği’ni (AB) çok zorlayacağı konuşulurken Washington’un doğrudan Avrupa siyasetine müdahale etmesi ve aşırı sağcı partileri ve siyasi hareketleri desteklemesi ABD Başkanı Donald Trump’ın başkanlık döneminin Avrupalılar açısından oldukça zor geçeceğine işaret ediyordu. Rubio’nun AfD konusundaki son açıklamaları ise Washington’un müdahaleci tavrının devam edeceğini gösterdi. Bu müdahaleci tavır konusunda yeni Alman hükümetinin nasıl bir politika izleyeceğine baktığımızda, bu süreçte koalisyonun büyük ortağı Hıristiyan Demokratların belirleyici olacağını görürüz. Yeni hükümette hem Başbakan hem de Dışişleri Bakanı CDU’dan olacak. Bu durum uzun bir aradan sonra dış politikada çok başlılığın ortadan kaldırılması anlamına geliyor zira 1966’dan beri kurulan koalisyon hükümetlerinde Dışişleri Bakanlıkları hep koalisyonun küçük ortağına veriliyordu ve bu da ortak hareket edilmesi önünde engel oluşturuyordu. Son koalisyon hükümetinin Yeşiller Partisine mensup Dışişleri Bakanı Annalena Baerbock ile Başbakan Olaf Scholz arasında özellikle Rusya politikası konusunda yaşanan büyük rekabet bu duruma örnek gösterilebilir. Şimdi aynı partiye mensup yeni Başbakan Merz ile Dışişleri Bakanı Johann Wadephul’un uyum içerisinde çalışacak olmaları zor zamanlarda Almanya için bir avantaj olabilir. Yeni hükümetin Washington’dan esen sert rüzgarlar karşısındaki politikasını en iyi ifade edecek kelime “denge” olacaktır. Hıristiyan Demokrat siyasetçilerin yönetimi altında Almanya kendisini bu sert rüzgar karşısında korunmasız bırakmak istemeyecektir. Bir yandan ABD ile görüşme ve uzlaşı kanallarını açık tutmaya çalışırken bir yandan da AB ve İngiltere ile birlikte Washington karşısında ekonomik ve güvenlik çıkarlarını korumaya çalışacaktır. Ayrıca ekonomi ve savunma harcamalarına tahsis edeceği ek kaynaklarla Almanya’nın kapasitesini ve direncini hızlı bir şekilde artırmayı hedefleyen Berlin, bir taraftan da artık ABD’deki popülist Trump iktidarının doğal bir müttefikine dönüşen AfD’ye baskıyı artırarak Washington’un Alman siyasetine nüfuz etme imkanlarını ortadan kaldırmaya çalışacaktır. Ancak ABD’nin alışılagelmişin çok ötesinde ve doğrudan Almanya siyasetine müdahaleleri yeni hükümet döneminde Almanya-ABD ilişkilerini en fazla zorlayacak faktör olacak gibi görünüyor. ABD’ye ihracatı 163 milyar dolara ulaşan Almanya için Amerikan pazarı oldukça önemlidir. Buna ek olarak, halen Washington’un güvenlik desteğine ihtiyaç duymasından dolayı Berlin’in ABD’den gelen siyasi müdahalelere çok sert cevap verme şansı da bulunmuyor. Bu da Trump’ın “dünyayı istedikleri gibi dizayn etme” hevesindeki popülist ekibini cesaretlendiriyor. Merz-Wadephul ikilisinin Rusya politikasının nasıl şekilleneceği konusuna bakıldığında ise her iki siyasetçinin de Moskova’ya karşı Scholz’a göre daha sert ve Baerbock’a göre ise daha temkinli bir politika izleyeceklerini söylemek mümkündür. Rusya-Ukrayna Savaşı nedeniyle Rusya ile karşı karşıya gelmenin Alman ekonomisine önemli zararlar verdiği ve ülkeyi ciddi bir güvenlik krizine soktuğu kesin ancak krizde gelinen nokta itibariyle Berlin’in Moskova karşısında geri adım atması başka güvenlik risklerini de doğuracağı için böyle bir adım henüz zor görünüyor. Almanya bu yüzden İngiltere ve Fransa ile birlikte Rusya’ya karşı baskı politikasını sürdürmeye çalışıyor. Ancak Trump’ın Başkanlığı devralmasıyla birlikte ABD’nin Rusya’ya karşı Avrupalılarla senkronize çalışmaya son vermesi Almanya ve diğer Avrupa ülkelerini Rusya karşısında ciddi oranda zayıflattı. Fakat Rusya-Ukrayna Savaşı’nı istediği gibi kısa sürede çözmeye muvaffak olamayan Trump’ın Rusya’ya karşı politikasını sertleştirmeye yönelmesi ihtimali Almanya ve diğer Avrupalılar için bir çıkış noktası olabilir. Merz ve Wadephul’un açıklamaları, yeni Alman hükümetinin İsrail’in Gazze halkına karşı gerçekleştirdiği soykırım ve diğer bölge ülkelerine yönelik saldırganlığı konusundaki politikasının ise önceki Alman hükümetinden de daha İsrail yanlısı olacağını gösteriyor. Scholz hükümetinin İsrail katliamlarına verdiği destek uluslararası kamuoyu tarafından eleştirilmişti ancak yine de o hükümet döneminde Uluslararası Ceza Mahkemesi (UCM) tarafından hakkında tutuklama kararı verilen İsrail Başbakanı Binyamin Netanyahu’nun Almanya’yı ziyaret etmesi pek mümkün görünmüyordu. Yeni Başbakan Merz ise Netanyahu’nun Almanya’yı ziyaret etmesi durumunda tutuklanmayacağını söyleyerek uluslararası hukuka meydan okuyan bir tavır içerisinde. Merz'in Dışişleri Bakanı olarak önerdiği Wadephul da benzer bir tavır içerisinde. Öyle ki Wadephul, Ekim 2023 sonundaki BM Genel Kurulu’nda kabul edilen ateşkes kararında İsrail ve ABD ret oyu kullanırken Almanya’nın çekimser oy kullanmasını “İsrail ve ABD’yi yalnız bıraktık” sözleriyle eleştirmiş, Dışişleri Bakanı Baerbock’u “cesaretsiz” davranmakla suçlamış ve ateşkese karşı çıkılması gerektiğini savunmuştu. Merz-Wadephul ikilisinin bu duruş ve açıklamalarından, İsrail’in soykırım politikasına destek vermek suretiyle ABD’deki Siyonist lobinin sempatisini kazanmayı hedefledikleri ve bu şekilde Trump yönetiminden Almanya’ya yönelecek baskıları azaltmaya çalışacakları tahmin edilebilir. [Prof. Dr. Kemal İnat, Sakarya Üniversitesi Öğretim Üyesidir.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Prof. Dr. Kemal İnat, Almanya'daki yeni hükümetin dış politikasını inceledi. Yeni hükümetin başında bulunan CDU lideri Friedrich Merz'in, ABD ve İsrail politikalarına daha yakın duracağı ve Rusya'ya karşı sert bir tutum izleyeceği öngörülüyor. Almanya'nın, ABD'nin müdahaleci dış politikasına karşı dengeyi koruma çabası içinde olacağı ve Avrupalı ülkelerle işbirliği yaparak, Trump yönetimiyle gelen baskılara karşılık vereceği tahmin ediliyor. Ayrıca, Almanya'nın Gazze'ye yönelik İsrail saldırılarında daha fazla İsrail yanlısı bir tutum sergilemesi bekleniyor."}
{"text": "Hudson Enstitüsü Kıdemli Araştırmacısı Dr. Can Kasapoğlu, Transatlantik ittifakı dengelerinin değişmesi çerçevesinde Avrupa savunma kapasitesinin gerçeklerini AA Analiz için kaleme aldı. *** Avrupa güvenlik ve savunma konularını, Avrupa çalışmaları normatif paradigmasıyla değerlendirmenin kaçınılmaz bir analitik sorunu var: Masalın sonunda prensesin kurbağayı öpeceğine, kurbağanın beyaz atlı prense dönüşeceğine, hikayenin de mutlu bitmesi gerektiğine yönelik mutlak bir obsesyon. Zira, ilgili sahada hakim liberal yaklaşım, çoğu zaman acı ve basit olan jeopolitik tehditlerin ve realpolitik gerçeklerin gözden kaçmasına neden olmakta, gerçeklere inanmayı reddetmekte. Transatlantik siyasi farklılıkların belirginleştiği ve Washington’la Brüksel arasındaki çatlakların da ön plana çıktığı bir konjonktürde ortaya atılan yorumlar, savunma istihbarat analizinden ya da milli güvenlik siyasası değerlendirmesinden çok, içinde iyinin ve kötünün mücadelesinin hakim olduğu epik hikayelere dönüşüyor. Oysa profesyonel düzeyde askeri bilimler çalışmaları ve savunma planlaması, çoğu zaman matematik modellemelerle ifade edilen, birçok veçhesi katı bilimselliğe dayanan, birçok boyutları da harp sahasında test edilebilen ya da harp tarihinde yazılan olgulardan müteşekkildir. Cari siyasi-askeri meselelerin dünyasında cadılar, uçan atlar, sihirli değnekler yok. Bu dünyada, Kuzey Kore lideri Kim Jong Un’un, kendi askeri danışmanı da dahil olmak üzere, üç üst düzey generalinin komutasındaki 11. Kolordu’nun, Rusya’da, Kursk’ta konuşlanmış birlikleri var. Söz konusu birlikler, yakında Ukrayna’nın işgal altındaki bölgelerinde görev yapabilirler ve Avrupa’nın hemen yanı başında bir Kuzey Kore askeri varlığı artık derinleşmiş olur. Gerçek dünyada, Rusya için Tataristan’da bir dron fabrikası kuran İran Devrim Muhafızları ve işgal altındaki topraklardaki her bir Ukraynalının kontrolünden sorumlu Rusya Federal Ulusal Muhafız Servisi (Rosgvardiya) var. Hiçbir Avrupa Birliği (AB) ülkesinin silahlı kuvvetleri, bırakın Rusya Federasyonu Silahlı Kuvvetlerini, Rus Milli Muhafızlarını aşan bir personel sayısına sahip değil. Gerçek dünyada, bu satırların yazarının saha çalışmalarında bizzat şahit olduğu Ukrayna Buça ve İrpin toplu mezarları bulunmaktadır. Bu dünyanın algoritmasını, Avrupa Birliği bürokratları ya da Avrupa çalışmaları değil, Sovyetler Birliği istihbaratının son jenerasyonu yazdı. Söz konusu elit, Soğuk Savaş’ın sonunda Doğu Alman güvenlik servisi STASI’yle yakın çalışmış, 90’lardaki Rus-Çeçen Savaşlarını binlerce sivilin hayatını kaybetmesi pahasına Grozni’nin yıkıntıları üzerinde galip tamamlamış, Ukrayna’nın yanında halihazırda tek kurşun atmadan Belarus’u fiilen işgal etmiş bir seçkinler grubu. Gerçek dünyada Belarus, Rusya Federasyonu’nun taktik nükleer silahlarına ev sahipliği yapmakta. Avrupa’nın buna verecek somut askeri cevabı ise yok. Pyongyang, Tahran, Moskova ya da Minsk’te oturanların, Avrupa Ordusu’na dair konuşmaları duyduklarında endişelendiklerini pek sanmıyoruz. Somut verilerle konuşmakta yarar var. AB üyesi ülkelerin envanterleri, modern harp sahasında harekat icra etmenin ön koşulu olan kabul edilebilir seviyelerde enformasyon üstünlüğü kabiliyetinden yoksun. Söz konusu ülkelerin yeterli sayıda ve yaygınlıkta elektronik istihbarat (ELINT), sinyal istihbaratı (SIGINT), havadan erken ihbar ve kontrol (AWACS) uçakları yok. Benzer şekilde, harp sahasına ilişkin stratejik düzeyde keşif-gözetleme-istihbarat faaliyeti yürütecek insansız sistemleri yetersiz. Söz konusu yeteneklerin çoğu, NATO kapsamında ve Amerika Birleşik Devletleri (ABD) tarafından sağlanmakta. Üstelik, ABD dışında bahse konu kapasitenin önemli bölümüne Birleşik Krallık ve Türkiye gibi NATO’nun AB üyesi olmayan müttefikleri sahip. Ayrıca, AB üyesi ülkelerin büyük ölçekte kuvvet aktarımı icra etmeyi ve taktik hava unsurlarının harekat yarıçaplarının ötesinde etkinlik kurmalarını sağlayan havada yakıt ikmali ve lojistik platformlarında da çok ciddi açıkları var. Söz konusu kabiliyet eksikliklerini AB resmi askeri çevrelerinden duymak mümkün [1]. Avrupa’nın kritik açıklarının olduğu bir diğer alan, düşman cephe gerisinin vurulmasını sağlayan ATACMS taktik balistik füzesi ve HIMARS çok namlulu roketatarları gibi sistemler. Avrupa envanterleri söz konusu segmentlerde ABD çözümleri tarafından domine edilmiş durumda. Türkiye dışında, ciddi ölçekte taktik balistik füze ve çok namlulu roketatar üreten Avrupa devleti de yok. AB üyeleri, bahse konu segmentte ABD’ye olan bağımlılıklarını Güney Kore K-239 ve İsrail PULS gibi silahlara yönelerek dengelemeye çalışmaktalar. Ancak yeterli sayılarda tedarik yapmaları ya da endüstrilerini kısa sürede reforme etmeleri imkansıza yakın. Avrupa’nın, düşman derinliğinde yüksek değerli hedefleri vuracak füze yetenekleri kısıtlıdır. Kimi uzmanlar, bu değerlendirmemize şerh koyarken, Fransa, İtalya, Almanya ve Polonya’nın 2024 yılında imzaladığı European Long-Range Strike Approach (ELSA) projesinden söz edebilir. ELSA, 2030 sonrasında, 1000 kilometre üzerinde taarruzi füze yeteneği kazanmayı öngörüyor. Proje, Avrupa füze devi MBDA’ye de büyük bir silah pazarı da açabilir. Ancak burada temel bir sorun var: Birçok Avrupa istihbarat servisi, önümüzdeki birkaç yıl içinde devletler arası savaş riski öngören raporlar yayımlamakta. Danimarka Servisi DDIS’nin Şubat 2025 çalışması, bahse konu raporların son örneklerinden [2]. Oysa, Fransız strateji çevrelerinin önemli isimlerinden, NATO Genel Sekreter Yardımcılığı görevi de yapmış olan Camille Grand, 12 AB üyesi ülkenin envanterlerinde ana muharebe tankı, 14’ününse avcı uçağı olmadığını belirtmekte [3]. Savaşlar, Avrupa Savunma Ajansı raporları ya da Brüksel Eurocratlarının konuşmalarıyla değil, savaş araçlarıyla icra edilir. Yine Rusya-Ukrayna Savaşı’nın gösterdiği bir diğer kritik alan olan topçu mühimmatı üretimi konusunda Avrupa Birliği üyelerinin toplamının, Rusya’nın gerisinde olduğunu vurgulamakta yarar var. Sadece Kuzey Kore’nin Rusya’ya olan topçu mühimmatı desteği, tüm Avrupa Birliği'nden daha fazla, daha hızlı ve daha etkin. Bir diğer kritik segment de 5'inci nesil taktik havacılık kabiliyeti. Halihazırda AB üyesi ülkelerin F-35’in yerine koyabilecekleri bir 5'inci nesil taktik askeri platformu yok. 4'üncü ve 4.5 nesil uçaklarla yürütülecek bir hava harekatı düşük görünürlük (stealth) kapasitesinden ve gelişmiş sensör füzyonunu geniş data işleme yetenekleriyle birleştirmekten mahrum kalacaktır. Bahse konu eksiklikler, özellikle yoğun hava savunma sistemlerinin olduğu ve düşmanın 4 ve 4.5 nesil platformlarla uçtuğu, bir yandan da yoğun elektronik harp baskısı uyguladığı hava sahalarını çok tehlikeli hale getirir. Avrupa Ordusu ve Avrupa otonomisi düşüncesi esasen kendisini kurtaracak prensini bekleyen, kulede mahkum bir prenses gibi, yıllardır transatlantik ilişkilerde yaşanan her çatlakta gözünü pencereye dikerek dışarıdaki sesleri dinliyor. Öte yandan, NATO’yu, ABD’yi ve AB üyesi olmayan Türkiye gibi ciddi askeri aktörleri dışlayarak, Avrupa otonomisi retoriğiyle kimseyi huzurla uykuya uğurlamak mümkün değil. Zira bu masalda işler tersine işlemeye çok yatkın ve masalın sonunda, beklenenin aksine, kurbağa prensesi öpebilir ve prensesin şatosu bir savaş alanına dönebilir. Söylediklerimizi abartılı bulan Avrupalı dostlarımızın Kiev’in ziyaret etmeleri yeterli olacaktır. Savunma konularına hayalperest yaklaşımlarla bakmak, beyaz atlı prensin geldiği mutlu sonları değil Rusya Federasyonu Silahlı Kuvvetleri’nin Moskova ve Leningrad askeri bölgeleri birliklerini çağırır. Avrupa’nın hayal görecek fazla vakti yok. Gerçekçiliğin alternatifiyse çok tehlikeli senaryolar. [1] Douglas Barrie, “Europe’s Air of Dependence”, IISS, Mart 2025; General Michail Kostarakos’un mülakatı, Avrupa Savunma Ajansı, Erişim tarihi: 5 Nisan 2025. [2] DDIS, Opdateret vurdering af truslen fra Rusland mod Rigsfællesskabet, Şubat 2025, Erişim Tarihi: 6 Nisan 2025. [3] Camille Grand, Defending Europe with less America, ECFR, Temmuz 2024. [Dr. Can Kasapoğlu, Hudson Enstitüsü Kıdemli Araştırmacısıdır. Askeri bilimler ve açık-kaynaklı savunma istihbaratı sahalarında Uzmandır​​​​​​​.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Dr. Can Kasapoğlu, Avrupa'nın savunma kapasitesinin gerçeklerini ve Transatlantik ittifakındaki değişimlerin etkilerini analiz etti. Avrupa'nın savunma gücündeki eksiklikleri vurgulayan Kasapoğlu, özellikle hava, füze ve topçu kabiliyetleri konusunda ciddi boşluklar olduğunu belirtti. Avrupa'nın bağımsız bir askeri güce sahip olma yolundaki iddialarının, somut askeri kapasitelere dayanmadan gerçekleşemeyeceğini ifade etti. Avrupa'nın güvenliği için NATO, ABD ve Türkiye gibi müttefiklerle işbirliğinin hayati önem taşıdığını vurguladı."}
{"text": "TRT World Balkan Masası Sorumlusu Abdulvehab Ejupi, Milorad Dodik krizini ve uluslararası toplum nezdinde Bosna Hersek'in bütünlüğünün önemini AA Analiz için kaleme aldı. *** Bosna Hersek, 1990’lardan bu yana en ciddi siyasi krizlerinden birini yaşıyor. Sırp Cumhuriyeti'nin (RS) Başkanı Milorad Dodik’in ayrılıkçı politikaları ve uluslararası hukuka meydan okuyan tutumu, ülkedeki kırılgan dengeyi tehdit ediyor. Hakkında 27 Mart'ta uluslararası yakalama kararı çıkarılan Dodik, buna rağmen Moskova’da Rusya Devlet Başkanı Vladimir Putin ile görüşerek Rusya’dan destek beklediğini açıkça gösterdi. Bu durum, Balkanlar’daki jeopolitik dinamikleri etkileme potansiyeli taşısa da Avrupa Birliği (AB), Türkiye ve NATO’nun kararlı duruşu ile Rusya’nın sınırlı kapasitesi, Dodik’in hamlelerinin etkisini sınırlandırdı. Dodik'le ilgili hukuki süreç, Birleşmiş Milletlerin (BM) barış temsilcisi Christian Schmidt’in kararlarına uymayı reddetmesiyle başladı. Saraybosna’daki Devlet Mahkemesi, 26 Şubat'ta Dodik’e 1 yıl hapis, 6 yıl kamu görevinden men cezası verdi. Sırp Cumhuriyeti'nde, Bosna Hersek devlet kurumlarının faaliyetlerini engelleyen yasaların kabul edilmesiyle beraber, Dodik ve müttefikleri NSRS Başkanı Nenad Stevandic ve RS Başbakanı Radovan Viskovic hakkında önce ulusal ardından uluslararası yakalama kararı çıkarıldı. Dodik'in bu süreçte Sırbistan ve İsrail’e seyahat etmesi ardından 31 Mart’ta Moskova’da Putin ile buluşması uluslararası kamuoyunun tepkisini çekti. 2 Nisan’da Bosna Hersek'e dönen Dodik, Macaristan, Sırbistan, Rusya ve Karadağ’ın Uluslararası Polis Teşkilatı (Interpol) nezdinde kendisini koruduğunu iddia etti. Bu durum, Dodik’in stratejisinin hem iç hem de dış aktörlere dayandığını gösterdi. Dodik’in Moskova ziyareti, Balkanlar’daki Rusya etkisini analiz etmek için önemli bir veri sunuyor. Rusya, tarihten bu yana Balkanlar’da Batı karşıtı politikaları desteklemek için Dodik gibi figürleri kullandı. Ancak Ukrayna’daki savaş ve ekonomik yaptırımlar, Moskova’nın Balkanlar'daki nüfuzunu sürdürme kapasitesini ciddi şekilde kısıtladı. Dodik’in ayrılıkçı söylemleri ve kendi sınır polisi, ordu ve istihbarat teşkilatını kurma planları, Dayton Barış Anlaşması’nı tehlikeye attı. Ancak bu hedefler, Rusya’nın maddi ve lojistik desteği olmadan gerçekçi bir zemine oturmuyor. Öte yandan, Sırbistan’ın bu konudaki tutumu da önemli. Belgrad’da son dönemde yaşanan öğrenci protestoları ve lityum madenciliği karşıtı protestolar dikkat çekse de bu olaylar Bosna Hersek'teki krizle bağlantılı değil. Sırbistan, Avrupa Birliği (AB) entegrasyon sürecini riske atmamak adına Bosna Hersek'in istikrarsızlaştırılmasına yönelik bir strateji benimsemiyor. Uluslararası toplumun bu konudaki tepkisi ise oldukça net. AB, Dodik’in ayrılıkçı politikalarını kınadı, Fransa, Almanya ve İtalya gibi üye devletler Bosna Hersek'in toprak bütünlüğüne yönelik tehditlere karşı ortak bir duruş sergiledi. NATO Genel Sekreteri Mark Rutte’nin Saraybosna ziyareti, ittifakın Bosna Hersek'e olan bağlılığını pekiştirdi. AB’nin mevcut yaptırımları, Dodik ve çevresine yönelik daha kapsamlı önlemlerle genişletilebilir. Türkiye Dışişleri Bakanı Hakan Fidan ve ABD'li mevkidaşı Marco Rubio arasında 23 Mart'ta Washington’da gerçekleşen görüşmede, Bosna Hersek'in güvenliği ve toprak bütünlüğünün tartışılmaz olduğu vurgulandı. Türkiye, Bosna Müslümanlarının tarihsel bir müttefiki olarak, askeri ve diplomatik kapasitesiyle bölgedeki istikrarın korunmasında kritik bir rol üstleniyor. Dodik’in Moskova ziyareti, sembolik bir meydan okuma olarak değerlendirilebilir ancak pratikte bu hamlenin Balkanlar’ı dönüştürme gücü sınırlıdır. Eğer Interpol uluslararası yakalama kararını aktif hale getirirse, Dodik’in hareket alanı daralacak, Dodik ya Bosna Hersek'te kalacak ya da Moskova’ya sığınarak yerel etkinliğini kaybetme riskiyle karşı karşıya kalacak. Rusya’nın azalan etkisi ve Sırbistan’ın tarafsız tutumu Dodik’in elini zayıflatırken, AB, NATO ve Türkiye’nin koordineli çabaları Bosna’nın birliğini koruma yönünde güçlü bir ittifak oluşturmaktadır. Türkiye’nin stratejik konumu, Bosna Hersek'in güvenlik mimarisinde giderek daha fazla öne çıkmakta, bu da Dodik’in provokasyonlarına karşı caydırıcı bir unsur teşkil etmektedir. Sonuç olarak, Dodik’in riskli stratejisi kısa vadede Sırp Cumhuriyeti'ndeki tabanını mobilize edebilir ancak uzun vadeli bir kopuş projesini hayata geçirmesi için yeterli dış destekten yoksundur. AB’nin desteği ve Türkiye’nin aktif rolü Bosna'da barışın korunması yönündeki tutumu güçlendirmektedir. Balkanlar’daki istikrar, Dodik’in şahsi girişimlerinden çok, uluslararası toplumun kararlılığına bağlıdır. [Abdulvehab Ejupi, TRT World Balkan Masası Sorumlusudur.] * Makalelerdeki fikirler, yazarına aittir ve Anadolu Ajansının editoryal politikasını yansıtmayabilir.", "summary": "Abdulvehab Ejupi, Milorad Dodik'in ayrılıkçı politikalarının Bosna Hersek'in birliğini tehdit ettiğini ve uluslararası toplumun tepkisiyle karşılaştığını belirtti. AB, NATO ve Türkiye'nin kararlı tutumları, Bosna'nın toprak bütünlüğünü korumada güçlü bir ittifak oluşturuyor. Dodik’in Rusya’dan aldığı sınırlı destek ve Sırbistan’ın tarafsız duruşu, uzun vadede ayrılıkçı hedeflerini zorlaştırıyor."}
{"text": "KKTC Cumhurbaşkanı Uluslararası İlişkiler ve Diplomasi Özel Danışmanı Prof. Dr. Hüseyin Işıksal, TEKNOFEST’in KKTC’de düzenlenmesinin önemini AA Analiz için kaleme aldı. *** Kuzey Kıbrıs Türk Cumhuriyeti (KKTC) Cumhurbaşkanlığı himayelerinde, Türkiye Teknoloji Takımı (T3 Vakfı) ile Sanayi ve Teknoloji Bakanlığı ana yürütücülüğünde ve Türkiye’de milli teknolojinin geliştirilmesi konusunda lokomotif görevi yapan kuruluşların da olduğu 132 paydaş kurumun işbirliğiyle düzenlenen dünyanın en büyük havacılık, uzay ve teknoloji festivali TEKNOFEST, 1-4 Mayıs'ta KKTC'de gerçekleştiriliyor. KKTC Cumhurbaşkanı Ersin Tatar, yaklaşık 2 yıl önce Baykar Yönetim Kurulu Başkanı ve T3 Vakfı Mütevelli Heyeti Başkanı Selçuk Bayraktar ile yaptığı görüşmede TEKNOFEST’in KKTC’de düzenlenmesi konusunu gündeme getirmiş ve böyle bir etkinliğin Kıbrıs Türk gençliği ve ülke tanıtımı için eşsiz fırsatlar sunacağından bahsetmişti. Ne mutlu ki bu temenni büyük uğraşı ve emekler neticesinde gerçek oldu. Cumhurbaşkanı Tatar tarafından yapılan açılış konuşmasıyla başlayan festival daha ilk günden 62 bin ziyaretçiyi ağırladı ve 4 gün için organizasyona yaptırılan kayıt 250 bini geçti. Başta yeni KKTC Cumhurbaşkanlığı ve Cumhuriyet Meclisi yerleşkeleri olmak üzere, hem yapımı tamamlanan eserlerin açılışını yapmak hem de yeni yatırım ve projelerin müjdelerini vermek üzere adada bulunan Türkiye Cumhuriyeti Cumhurbaşkanı Recep Tayyip Erdoğan’ın da TEKNOFEST’e katılarak gençlerin heyecanını paylaşması ülkedeki coşkuyu daha da artırdı. TEKNOFEST, Türk zekası, yaratıcılığı ve azminin sınır tanımadığının en güzel örneklerinden birini teşkil etmekte ve dünyadaki tüm Türklerin gurur kaynağı olmaktadır. TEKNOFEST’in Mavi Vatan’ın serhat bekçisi ve Türk dünyasının ayrılmaz bir parçası olan KKTC'de düzenlenmesi, Türkiye Cumhuriyeti’nin KKTC’ye ve Kıbrıs Türk halkına verdiği koşulsuz ve sonsuz desteğin en son tezahürlerinden biri olarak da tarihe geçmiştir. Anavatanımız Türkiye Cumhuriyeti’nin zor ekonomik şartlarda bile hiçbir masraftan kaçınmayarak bu organizasyonu ülkemizde düzenlemesi Kıbrıs Türk halkına verdiği değer ve önemi göstermektedir. Festival, Kıbrıs Türk halkının yeteneğini, en zor işlerin bile altından nasıl kalkabileceğini göstermesi ve dünya çapında organizasyonlara ev sahipliği yapmayı ne kadar çok hak ettiğini ispatlaması açısından da önemlidir. Yıllardır hiç hak etmediği, bu çağa ait olmayan, hukuksuz ve adil olmayan izolasyonlara maruz bırakılan Kıbrıs Türk halkı için bu tür organizasyonlar büyük bir önem ve anlam arz etmektedir. Bu bağlamda TEKNOFEST, Kıbrıslı Türk gençlerin anavatanlarının başarısıyla gururlanmalarını, özgüvenlerini ve yaratıcı düşünce ve teknoloji konusundaki ilgi ve motivasyonlarını fazlasıyla artırmıştır. Bu festivalin KKTC’de yapılması, ülkenin uluslararası görünürlüğü ve tanınırlığı açısından da büyük bir katkı yapacaktır. TEKNOFEST'i yerinde izleyen on binlerin yanı sıra, yurt içi ve yurt dışından milyonlarca kişi de bu önemli etkinliği televizyon, haber bültenleri ve sosyal medya aracılığıyla takip etmiştir. Kıbrıs Türk halkının beklentisi, Selçuk Bayraktar’ın da TEKNOFEST açılış konuşmasında ifade ettiği gibi, kardeş cennet vatan olan Akdeniz'in kalbindeki KKTC’nin, dünyanın teknoloji ve bilimdeki çekim merkezi olmasıdır. Dünyanın en önemli enerji ve ticari hatlarını kontrol eden eşsiz jeopolitiği, uluslararası ve tam kapasiteli liman ve havaalanı, 30’a yaklaşan üniversitesi, gelişmiş altyapısı, iyi eğitimli insan gücü, güçlü diaspora nüfusu, muhteşem iklim ve coğrafyası ile dünyanın her yerinden beyin gücü çeken KKTC bunun için en ideal yerlerden biridir. Bölgesel ve küresel bir marka haline gelen TEKNOFEST’in KKTC de yapılması tüm dünyaya çok önemli mesajlar vermiştir. TEKNOFEST’i beklenildiği gibi büyük bir hayal kırıklığıyla takip etmek zorunda kalan Güney Kıbrıs Rum Yönetimi (GKRY) basını, bu tarihi festivali, \"Türk savaş uçakları Lefkoşa FIR hattını 'parçaladı'\" başlıklarıyla duyurdu. Bu festivali Türkiye'nin yerli ve milli savunma sanayisinin en önemli tanıtım aracı olarak nitelendiren Rum basınına göre, TEKNOFEST aynı zamanda KKTC’nin tanıtımına yönelik çabaların önemli bir parçasını teşkil etmektedir. Rum tarafından gelen tepkiler TEKNOFEST’in ne kadar başarılı olduğunu ve vermek istediği mesajın iyi anlaşıldığını göstermektedir. Makalelerimde devamlı olarak altını çizdiğim gibi Kıbrıs’ta çözüm, Kıbrıs Rum liderliğine uluslararası camia tarafından bunca yıldır otoritesini, egemenliğini ve gücünü aşarak verilen sanal statüyle değil, adadaki mevcut gerçeklerle sağlanacaktır. Sonuç olarak, TEKNOFEST'in KKTC'de düzenlenmesi ülkemizin sadece çok önemli bir bilimsel ve kültürel bir etkinlikle anılmasının çok ötesine geçmiştir. TEKNOFEST’in KKTC’de yapılması ülkenin görünürlüğünü artırmış, Türkiye Cumhuriyeti’nin Kıbrıs Türk halkına olan sevgi ve bağlılığını ispatlamış, iki kardeş ülke olan Türkiye Cumhuriyeti ve KKTC’nin ayrılmaz ve kadim birlikteliğini bir kez daha tüm dünyaya göstermiş ve Kıbrıs Türk halkının uluslararası organizasyon düzenleme tecrübesini artırarak neler başarabileceğini ortaya koymuştur. Hiç kuşkusuz bu organizasyonun diplomatik etkileri de olacaktır ve başta Rum tarafı ve Avrupa Birliği (AB) üyeleri olmak üzere tüm “sanal statücülere” KKTC’nin “haritada olduğunu” bir kez daha zihinlere kazınırcasına hatırlatacaktır. [Prof. Dr. Hüseyin Işıksal, KKTC Cumhurbaşkanı Uluslararası İlişkiler ve Diplomasi Özel Danışmanıdır.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Prof. Dr. Hüseyin Işıksal, TEKNOFEST'in KKTC'de düzenlenmesinin Kıbrıs Türk halkı için büyük bir fırsat olduğunu vurguladı. Bu etkinlik, KKTC'nin uluslararası görünürlüğünü artırarak, Türkiye Cumhuriyeti'nin desteğini bir kez daha gösterdi. Ayrıca, TEKNOFEST'in KKTC'nin bilimsel ve kültürel alandaki potansiyelini dünyaya tanıttığını belirterek, Rum basınının tepkilerinin etkinliğin başarısını ve mesajını doğru şekilde aldığını ifade etti."}
{"text": "KKTC Cumhurbaşkanı Uluslararası İlişkiler ve Diplomasi Özel Danışmanı Prof. Dr. Hüseyin Işıksal, Azerbaycan-KKTC ilişkilerini ve önemini AA Analiz için kaleme aldı. *** Kazakistan'ın Güney Kıbrıs'ta büyükelçilik açmasının ardından, Özbekistan ve Türkmenistan'ın da Roma büyükelçilerini Güney Kıbrıs'a akredite etme kararları haklı olarak Kuzey Kıbrıs Türk Cumhuriyeti’nde (KKTC) büyük infial yarattı. KKTC Cumhurbaşkanı Ersin Tatar kararı tepkiyle karşılamasına rağmen yapıcı bir tutum sergileyerek, KKTC'nin de gözlemci olduğu Türk Devletleri Teşkilatı'na (TDT) üye bu ülkelere KKTC ile de benzer ilişkiler kurma çağrısında bulundu. Bu gelişmelerle bağlantılı olarak, 4 Nisan'da Özbekistan'ın başkenti Semerkant'ta yapılan Birinci Avrupa Birliği-Orta Asya Zirvesi sonuç bildirisinde, AB'nin bölgeye yapacağını taahhüt ettiği 12 milyar avroluk yatırım kararının karşılığı olarak Kazakistan, Kırgızistan Türkmenistan, Özbekistan ve Tacikistan’ın, KKTC'nin tanınmamasını tavsiye eden Birleşmiş Milletler Güvenlik Konseyi (BMGK) kararlarına bağlılıklarını teyit etmeleri var olan krizi daha da alevlendirdi. 1960 Kıbrıs Cumhuriyeti'ni silah zoruyla işgal eden Rum tarafına taviz niteliğindeki bu adım, uluslararası hukuka göre egemen bir halk olan Kıbrıslı Türklerin on yıllardır verdiği onurlu mücadeleyi göz ardı etmesinin yanı sıra, bilinçsiz, dar görüşlü, kısa dönem çıkarlarını gözetleyen ve ciddi sonuçları olacak talihsiz bir karar olarak tarihteki yerini aldı. Tüm bu olumsuz gelişmelere rağmen, geçtiğimiz haftaya damgasını vuran bir başka olay da Azerbaycan Cumhurbaşkanı İlham Aliyev'in KKTC-Azerbaycan ilişkilerine yönelik tarihi açıklamalarıydı. Bu açıklamanın perde arkasını ve önemini irdelemeden önce kısaca Azerbaycan-KKTC ilişkilerinin bazı önemli dönüm noktalarını hatırlatmak istiyorum. Azerbaycan ile KKTC arasındaki ilişkiler Soğuk Savaş'ın sona ermesiyle birlikte artan bir ivme ile hız kazanmıştır. İlk olarak, Nahçıvan Özerk Cumhuriyeti Meclisi 1992'de KKTC'yi resmi olarak tanımıştır. Buradaki önemli ayrıntı ise o dönemin Nahçıvan Özerk Cumhuriyeti Yüksek Meclisi Başkanının Azerbaycan'ın ulusal lideri Haydar Aliyev olmasıdır. Bir başka dönüm noktası, resmi ziyaret amacıyla 2004'te Ankara'da bulunan Azerbaycan Cumhurbaşkanı İlham Aliyev'in Kıbrıs'ta eş zamanlı olarak yapılacak olan Birleşmiş Milletler (BM) Annan Planı referandumları öncesi KKTC'den \"evet\", Rum tarafından ise \"hayır\" sonucu çıkması halinde Azerbaycan'ın KKTC'yi tanıma sürecinde ön sırada yer alacağını ifade etmiş olmasıdır. Bu gelişmelere paralel olarak Azerbaycan, 2005'te KKTC pasaportlarını tanıyacağını duyurup KKTC'nin en önemli milli günlerinden biri olan 20 Temmuz Barış ve Özgürlük Bayramı'na resmi temsilci göndermiştir. Bir hafta sonrasında da yüzün üzerinde Azerbaycanlı devlet ve iş adamını taşıyan uçak Bakü'den Ercan'a doğrudan uçuş yaparak KKTC'ye Türkiye dışında bir ülkenin yaptığı ilk doğrudan uçuş olarak tarihe geçmiştir. Bunun hemen ertesinde, Kıbrıs Türk Havayolları Ağustos 2005'te Bakü'ye doğrudan uçuş gerçekleştirerek KKTC’den üçüncü bir ülkeye yapılan ilk doğrudan uçuş notunu tarihe geçirmiştir. Geçen süre arasında iki kardeş halk ve ülke arasındaki ilişkiler son hızla ilerlerken en tarihi gelişme, Ekim 2023'te benim de resmi delegasyon üyesi olarak tanık olduğum, Cumhurbaşkanımız Ersin Tatar'ın devlet başkanlarına uygulanan resmi devlet protokolüyle havalimanında karşılanması ve Cumhurbaşkanı Aliyev ile Zuğulba Sarayı'nda yaptığı resmi görüşme olmuştur. Bu görüşme sonrası Cumhurbaşkanı Aliyev'in \"KKTC bayrağı her daim Azerbaycan’da dalgalanacaktır.\" söylemi unutulmazlar arasına girmiştir. Yine bu tarihlerde Bakü'de ilk kez büyük bir katılımla gerçekleştirilen \"Kuzey Kıbrıs Türk Cumhuriyeti Kültür ve Tanıtım Günleri\" etkinliği de ikili ilişkiler açısından çok önemli bir detaydır. 6 Temmuz 2024'te Şuşa'da düzenlenen Gayriresmi TDT Zirvesi'ne bizzat Cumhurbaşkanı Aliyev tarafından davet edilen ve karşılanan Cumhurbaşkanı Ersin Tatar'ın bir kez daha diğer devlet başkanlarıyla birlikte devlet protokolüyle ağırlanıp zirvede yer almıştır. Bu ziyaretin ardından açıklama yapan Aliyev şu ifadeleri kullanmıştır: \"Biz öz kardeşliğimizin gereğini yerine getirdik. Öyle düşünüyorum ki Cumhurbaşkanı Ersin Tatar’ın Şuşa Zirvesi'ne katılımı, KKTC'nin tanınmasına doğru atılan önemli bir adımdır. Biz her zaman Kıbrıslı kardeşlerimizin yanında olacağız.\" Tüm bu gelişmelerin ardından, 5 Nisan 2024'te Azerbaycan Milli Meclisi ve KKTC Cumhuriyet Meclisi arasında Cavanşir Feyziyev'in başkanlığında Dostluk Grubu kurulması iki ülke arasında her yönden gelişen ilişkilerin siyasi zirvesi olarak dikkati çekmişti. Cumhurbaşkanı Aliyev'in, 9 Nisan'da Bakü'de gerçekleşen ve Azerbaycan ADA Üniversitesi ve Azerbaycan Uluslararası İlişkiler Merkezi tarafından ortak düzenlenen \"Yeni Dünya Düzeniyle Yüzleşmek\" konferansında yaptığı tarihi açıklamalar yukarıda kısaca özetlemeye çalıştığım tarihsel süreçle birlikte okunduğunda daha da anlam kazanmaktadır. Aliyev'in konuşması sonunda geçilen soru cevap bölümünde programın yöneticisi Cumhurbaşkanı Yardımcısı Hikmet Hacıyev'den aldığım son sözle, öncelikle kendisinin bizi 2023'teki resmi kabulüne atıfta bulunduktan ve Cumhurbaşkanımız Ersin Tatar'ın özel selamını ilettikten sonra Azerbaycan'da kendimi evimde hissettiğimi belirtip \"ülkem KKTC ve Azerbaycan arasındaki ilişkileri daha derin şekilde nasıl geliştirebiliriz?\" soruma Cumhurbaşkanı Aliyev'in verdiği yanıt yoruma gerek bırakmayacak şekilde olmuştur. Özetle, Cumhurbaşkanı Aliyev şunları söylemiştir: \"Bildiğiniz üzere KKTC'nin TDT'ye gözlemci üye olması konusunda Azerbaycan önemli bir rol oynamıştır. Bunun nasıl gerçekleştiğini sen benden iyi biliyorsun…Cumhurbaşkanı Tatar'ı, Şuşa kentinde düzenlenen TDT Devlet Başkanları Gayriresmi Zirvesi'ne davet ettim ve KKTC bayrağıyla bizlerle birlikte oldu. Biliyorsunuz ki Azerbaycan'ın hükümeti, parlamentosu ve farklı sivil toplum temsilcileri KKTC'yi sık sık ziyaret ediyor. Ayrıca, Kıbrıs'tan da Azerbaycan'a çeşitli ziyaretler gerçekleşiyor. Biz her zaman kardeşlerimizin yanındayız. Politikalarımız her zaman çok açık, net ve anlaşılırdır. Kendi devletlerine sahip olmayı sonuna kadar hak eden KKTC'deki kardeşlerimize nasıl yardımcı olabileceğimizden başka bir gündemimiz yok. Azerbaycan'ın, KKTC uluslararası toplum tarafından tanınana kadar, yani yolun sonuna kadar yanınızda olacağınızdan şüpheniz olmasın.\" Azerbaycan ile KKTC aynı kökten gelen iki kardeş halktır ve ortak dil, din, kültür ve tarihe sahip olan iki ülke olarak ilişkilerinin giderek gelişmesi doğal, beklenen ve olması gereken bir süreçtir. Bu yıkılmaz kadim kardeşlik bağlarının üzerine kurulu olan \"bir millet üç devlet\" düsturunun yanı sıra, ortak tehlike ve çıkarlarımız bu birlikteliği geçici ittifaklardan çok açık bir şekilde ayırmaktadır. Karabağ'daki Azerbaycan topraklarının kurtarılması Kıbrıs Türk halkını çok sevindirmiştir. Cumhurbaşkanı İlham Aliyev'i bu büyük zaferden dolayı ilk tebrik edenlerden biri de Cumhurbaşkanımız Ersin Tatar olmuştur. Azerbaycan'ın kazandığı zafer sadece Azerbaycan'ın değil tüm Türk dünyasının zaferidir ve Kıbrıslı Türkler her zaman Azerbaycan halkının yanında olmaya devam edecektir. Öte yandan Güney Kıbrıs Rum Yönetimi (GKRY), Azerbaycan topraklarını işgal eden Ermenistan ve Dağlık Karabağ'da kurulan ayrılıkçı rejim ile yakın ilişkilerini her daim sürdürmüştür ve her koşulda siyasi destek vermeye devam etmektedir. Bunun da ötesinde, Azerbaycan'ın Karabağ zaferini Rum tarafı şiddetle kınamış ve işgal olarak tanımlamıştır. Ek olarak, Azerbaycan'ın Cumhurbaşkanı İlham Aliyev’in liderliğindeki \"gücünün farkındalığına\" dayanan ve diplomasiyi bütün \"araçlarıyla\" en iyi şekilde kullanan siyaset anlayışı, AB ülkeleriyle nasıl konuşulacağını bilen ve çifte standartlarını yeri geldiğinde yüzlerine vuran cesaretli duruşu, Türkofobi, İslamofobi ve neo-koloniyalizm ile mücadeleyi etkin bir şekilde sürdüren, Türk dünyasının ve bölgenin yükselen bir gücü olması KKTC için büyük bir şanstır. Bu bağlamda, Azerbaycan'ın KKTC ile ilişkileri, dış aktörlere bağımlı diğer TDT üyelerinden bariz bir şekilde ayrışmaktadır. Sonuç olarak, derin bir geçmişi olan iki ülke arasındaki ilişkilerin ekonomik, siyasi, ve kültürel alanlarda mümkün olan en üst düzeye çıkarılması iki halkın da ortak arzusudur. Bu amaçla, ilk etapta, Azerbaycan'ın KKTC'de aynı Amerika Birleşik Devletleri (ABD), Birleşik Krallık, Almanya ve Rusya gibi, hatta onlardan bir aşama daha yukarıda işlev görebilecek bir temsilcilik açması oldukça isabetli bir karar olacaktır. Böylelikle iki ülke arasındaki eğitim, turizm ve ticari ilişkiler rekor seviyelere rahatça çıkabilir. Doğu Akdeniz'den anavatanımız Anadolu'ya, oradan da Kafkaslara kurduğumuz bu kardeşlik köprüsünün güçlenmesi, 21. yüzyıldaki tüm siyasal dengeleri derinden etkileyecektir. [Prof. Dr. Hüseyin Işıksal, KKTC Cumhurbaşkanı Uluslararası İlişkiler ve Diplomasi Özel Danışmanıdır.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Prof. Dr. Hüseyin Işıksal, Azerbaycan ve KKTC arasındaki ilişkilerin tarihsel bağlara dayandığını vurguladı. Azerbaycan'ın, KKTC'nin tanınmasına verdiği destek ve ikili ilişkilerin gelişmesi, bölgedeki stratejik işbirliğini güçlendiriyor. Işıksal, Azerbaycan ile KKTC arasında daha fazla ticaret, eğitim ve kültürel ilişkiler kurmanın önemine değinerek, iki ülke arasındaki dostane bağların, Türk dünyasında ve küresel siyasette önemli etkiler yaratacağına dikkat çekti."}
{"text": "Ankara Sosyal Bilimler Üniversitesi Öğretim Üyesi Doç. Dr. İzzet Arı, Türkiye'nin yer altı kaynaklarını ve potansiyel gücünü AA analiz için kaleme aldı. *** Madenler ekonomik büyüme ve kalkınma için önemli emtialar arasında yer almaktadır. Yer altı zenginlikleri enerji, sanayi, telekomünikasyon, ulaşım, sağlık gibi pek çok alanda yaygın bir kullanım alanına sahiptir. Türkiye bulunduğu jeolojik kuşak itibarıyla mineral çeşitliliği bakımından dünyanın zengin ülkeleri arasında yer almaktadır. [1] Dünya çapında ticareti yapılan 90 mineralden 70'ine ev sahipliği yapan Türkiye, mineral çeşitliliği açısından dünyada 10. sırada yer almaktadır. Türkiye, dünyadaki endüstriyel ham madde rezervlerinin yüzde 2,2'sini, kömür rezervlerinin yüzde 1’ini, jeotermal enerji potansiyelinin yüzde 0,8'ini ve metalik mineral rezervlerinin ise yüzde 0,4'ünü elinde bulundurmaktadır. [2] Madencilik sektörünün ekonomideki rolünü daha belirgin incelemek için Gayri Safi Yurt İçi Hasıla'ya (GSYH) olan katkısına bakılmalıdır. Bu oran 2023 yılı için incelendiğinde Türkiye'nin madencilik sektörünün GSYH içerisindeki payı 270 milyar lirayla yüzde 1,02'dir. [3] Türkiye'nin mineral üretimi 2023'te yaklaşık 837 milyon tona ulaştı. Bu üretimin dağılımına bakıldığında yüzde 70 çimento ham maddesi, yüzde 12,4 endüstriyel ham madde, yüzde 10 enerji ham maddesi, yüzde 5,3 metalik mineraller ve yüzde 2,1 doğal taşlardan oluştuğu görülmektedir. [4] Türkiye, dünyadaki bor madeni rezervinin yüzde 73'üne sahiptir. Bor, ülke ekonomisine en fazla ihracat geliri oluşturan madenler arasındadır. 2023 yılının sonu itibarıyla Türkiye'nin bor rezervleri yaklaşık 3,2 milyar tondur. İç tüketimde kömür ve jeotermal kaynaklar öncelikli olarak elektrik ve ısınma ihtiyaçları için kullanılmakta; bor ise yoğun olarak deterjan, temizlik ve tarım gübresi olarak evsel tüketimde kullanılmaktadır. Diğer mineraller başta inşaat, demir-çelik, çimento, otomotiv, savunma, mücevher olmak üzere cam, seramik, fayans, elektronik, deterjan, tarımsal gübre üretiminde ham madde girdisi olarak kullanılmaktadır. Türkiye, çoğu cevherde tüvenan [5] ve konsantre ihracat yapmakta olup sanayiye ham madde sağlayacak ara ve uç ürün noktasında genellikle ithalatçı konumundadır. [6] Türkiye'nin yeraltı kaynaklarının büyük bir kısmı, özellikle bor ve feldispat gibi endüstriyel ham maddeler, ihraç edilmekte ya da ham veya yarı işlenmiş formlarda kullanılmaktadır. Madencilik sektörü Türkiye'nin dış ticaretinde kayda değer bir yere sahiptir. Türkiye'nin toplam ihracatının yüzde 2,26'sı madencilik sektörüne aittir. Bu ihracat 6 milyar dolar civarındadır. İhracatın yüzde 37,73'ü metalik cevherler, yüzde 37'si doğal taşlar, yüzde 22,68'i endüstriyel ham maddeler ve yüzde 2,60'ı enerji ham maddelerinden oluşmaktadır. Bu dönemde işlenmiş mermer 2,3 milyon ton ve 1,08 milyar dolarla toplam maden ihracatının içinde en fazla ihraç edilen maden olmuştur. 2023'te madencilik sektörü ihracatının başında 1,60 milyar dolar ve yüzde 30,56 payla Çin gelmektedir. Çin’i sırasıyla; 434 milyon dolarla ABD, 289 milyon dolarla Bulgaristan, 215 milyon dolarla Hindistan, 180 milyon dolarla İspanya ve 175 milyon dolarla İtalya takip etmektedir. Türkiye'nin ithalatında madencilik sektörü yüzde 2,36'lık paya sahiptir. Yaklaşık 8 milyar dolar olan madencilik ithalatının yüzde 75,13'ü enerji ham maddeleri, yüzde 15,17'si metalik cevherler, yüzde 8,51'i endüstriyel ham maddeler ve yüzde 1,19'u doğal taşlardan oluşmaktadır. 2023'te en fazla ithal edilen maden grubu 41,19 milyon ton ve 6 milyar dolarla enerji ham maddeleri olmuştur. 2023 yılında, taşkömürü 40 milyon ton ve 5,7 milyar dolarla toplam maden ithalatı içinde en fazla ithal edilen maden olmuştur. Demir cevheri 8,47 milyon ton ve 1,06 milyar dolarla ikinci sırada yer almıştır. [7] Türkiye, madencilik politikasını farklı boyutlarıyla ele almaktadır. Bu politikalara göre Türkiye, madencilik faaliyetlerinin bütünleşik bir yönetim sistemi ve sürdürülebilir kalkınma ilkeleri çerçevesinde yürütmektedir. Bu minvalde, sektörde yatırım ortamının iyileştirilmesi, yurtiçi aramaların artırılması suretiyle maden, jeotermal petrol ve doğal gaz potansiyelinin tespit edilmesi, madenlerin işlenerek ara ve uç ürünlere dönüştürülmesi yoluyla katma değerin arttırılması, ham madde arz güvenliğinin sağlanması ve dışa bağımlılığın azaltılması gibi unsurların temel amaç olduğu görülmektedir. [8] Bu amaçta, dikkat çeken çevresel ve iş güvenliği uyumluluğu güçlendirilmekte ve stratejik mineralleri yönetmeye yönelik bir strateji geliştirilmektedir. Ayrıca, ulusal maden rehabilitasyon bilgi sistemi kurularak Türkiye genelinde rehabilite edilmiş maden sahalarıyla madencilik sosyal sorumluluk çalışmalarının tespiti için adımlar atıldığı görülmektedir. Ayrıca, Türkiye Varlık Fonu'nun maden yatırımlarıyla Türkiye'nin ithal bağımlılığının azaltılmasına ve dış ticaret dengesiyle cari işlemler açığının iyileştirilmesine katkı sağlayacak stratejilere yoğunlaşması oldukça önemli bir adımdır. [9] Bu amaçlar için atılmış somut adımlar arasında, Eti Maden tarafından araştırma ve geliştirme (AR-GE) faaliyetleri neticesinde ticari üretimi ölçeklendirmek amacıyla lityum karbonat ve nadir toprak elementleri oksitlerinin üretimi için Eskişehir Kırka'da yılda 10 ton üretim yapacak bir tesisin devreye alınması bir fırsat olarak değerlendirilebilir. Ayrıca, Beylikova Pilot Tesisi nadir toprak elementlerini işleyerek yılda 1.200 ton oksit üreterek Türkiye'nin bu alandaki çalışmalarının devam edeceğini göstermektedir. [10] Bununla birlikte Türkiye'nin, denizaşırı maden arama ve üretimini birleşik bir yapı altında yönetmek için Maden Tetkik ve Arama Uluslararası Madencilik A.Ş.'yi (MTAIC) kurması, özellikle Asya ve Afrika'daki stratejik ortaklıklar ve kaynak anlaşmaları aracılığıyla yurtdışındaki madencilik ayak izini genişletmesine olanak tanımaktadır. Sonuç olarak, Türkiye yeraltı kaynakları açısından önemli bir potansiyele sahiptir. Ayrıca, maden çeşitliliği ve üretimi açısından küresel olarak üst sıralarda yer almaktadır. Bu potansiyelin katma değeri henüz istenilen noktada olmasa da bu kaynakların ihracatta önemli bir yer almasına devam edeceği anlaşılmaktadır. İzlenen son stratejiler, yerel işleme kapasitesini artırma, AR-GE'ye yatırım yapma, sürdürülebilirliği ve stratejik kaynak yönetimini iyileştirme yönüne bir kayma olduğunu göstermektedir. Buna örnek olarak yeni tesislerin kurulması, kritik mineraller, döngüsel ekonomi alanındaki girişimler ve denizaşırı kaynaklarının keşfi sayılabilir. Bunlara ilave olarak ulusal değer zincirlerini güçlendirmek ve ithal ara ürünlere olan bağımlılığı azaltmak sürekli odaklanmayı gerektiren temel hedefler olmaya devam etmektedir. [1] [2] [3] [4] [5] Maden yatağından çıkarılan ve hiçbir işlem uygulanmayan cevher. [6] [7] [8] [9] [10] [Doç. Dr. İzzet Arı, Ankara Sosyal Bilimler Üniversitesi Öğretim Üyesidir.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Doç. Dr. İzzet Arı, Türkiye'nin zengin yer altı kaynaklarının ekonomik kalkınma için önemli bir potansiyel oluşturduğunu belirtti. Türkiye, mineral çeşitliliği açısından dünyada 10. sırada yer almakta ve özellikle bor madeni rezervleri ile dikkat çekiyor. Madencilik sektörü, Türkiye'nin ihracatında büyük rol oynarken, yerel işleme kapasitesini artırmak ve sürdürülebilir kalkınma hedeflerine ulaşmak için çeşitli stratejiler geliştiriliyor. Ayrıca, Türkiye'nin yurtdışındaki madencilik yatırımları ve AR-GE çalışmalarına odaklanarak ithalat bağımlılığını azaltma çabaları da devam etmektedir."}
{"text": "Maastricht Üniversitesi Uluslararası Hukuk Bölümünden Selman Aksünger, UCM Temyiz Dairesi'nin Mahkemenin Filistin toprakları üzerindeki yargı yetkisine itirazını kabul etmesinin satır aralarını AA Analiz için kaleme aldı. *** Uluslararası Ceza Mahkemesi (UCM) Temyiz Dairesi'nin 24 Nisan 2025'te İsrail'in iki temyiz başvurusuna ilişkin açıkladığı kararlar, derinlemesine incelendiğinde İsrail'in kazanım olarak sunmaya çalıştığı noktaların aslında çok sınırlı ve pratikte anlamsız olduğunu ortaya koyuyor. Kararın özünde, İsrail Başbakanı Binyamin Netanyahu ve eski Savunma Bakanı Yoav Gallant hakkındaki tutuklama emirleri geçerliliğini korurken bu tutuklama emirlerinin varlığı Roma Statüsü'ne taraf tüm devletler için bağlayıcılığını sürdürüyor. Burada altı çizilmesi gereken en önemli nokta, UCM'nin Filistin toprakları üzerindeki yargı yetkisinin yeni tartışılan bir konu olmadığıdır. 5 Şubat 2021'de eski Başsavcı Fatou Bensouda döneminde, UCM Ön Dava Dairesi kapsamlı bir inceleme sonucunda mahkemenin Filistin'in Roma Statüsü'ne taraf bir devlet olduğunu oybirliğiyle ve \"Mahkemenin Filistin'deki durum üzerindeki yargı yetkisinin, 1967'den beri İsrail tarafından işgal edilen topraklara, yani Gazze ve Doğu Kudüs dahil olmak üzere Batı Şeria'ya kadar uzandığını\" çoğunluk kararıyla tespit etmişti. Bu karara sadece Macar hakim Peter Kovacs karşı oy kullanmıştı. Temyiz Dairesi'nin geçen haftaki kararında 2020'de çok sayıda devletin görüş ve beyan verdiği ve 5 Şubat 2021'de karara bağlanan Filistin topraklarındaki suçları UCM'nin yargılayabileceğine ilişkin kararı göz ardı etmesi büyük bir eksiklik olarak görülüyor. Temyiz Dairesi'nin İsrail'in itirazını Ön Dava Dairesi'ne geri göndermesi, esastan ziyade usule ilişkin bir karardır ve Ön Dava Dairesi'nin, İsrail'in itirazını reddederken daha kapsamlı gerekçe sunması gerektiği anlamına gelmektedir. Buna rağmen, İsrail'in, yaklaşık dört yıl sonra, aynı yargı yetkisi meselesini yeniden tartışmaya açma girişimine kapı açan temyiz dairesinin dosyayı ön dava dairesine gönderme kararı, hukuki süreçleri geciktirmeye ve suçluların hesap vermesini engellemeye yönelik taktiksel bir hamlenin ödüllendirilmesi anlamına da geliyor. Nitekim, İsrail Adalet Bakan Yardımcısı Dr. Gilad Noam, temyiz kararını \"Yargı yetkisi tespit edilmeden tutuklama emirleri çıkarıldı\" şeklinde çarpıtarak yaptığı açıklama amaçlanan durumun yargı yetkisinden çok tutuklama emirlerini ortadan kaldırmak olduğunu gösteriyor. Yargı yetkisi meselesi zaten 2021'de karara bağlanmıştı. Bu noktada, Temyiz Dairesi'nin Ön Dava Dairesi'ne söylediği şey şudur: \"İsrail'in UCM'nin yargılama yetkisine karşı çıkan taleplerini reddederken daha esaslı bir değerlendirme yap ve gerekçelendir.\" Bu da temyiz dairesinin dosyayı ön dava dairesine gönderme kararının esastan çok usule karşılık gelen bir hususa ilişkin olduğunu gösteriyor. Netanyahu ve Gallant hakkındaki tutuklama emirleri, 2021'deki yargı yetkisi kararından neredeyse dört yıl sonra 3 Kasım 2024'te çıkarıldı ve sağlam bir hukuki temele dayanıyor. Yani İsrail'in geciktirme taktikleri soruşturmanın özünü değiştirmiyor. Bu noktada, Temyiz Dairesi'nin dosyayı geri göndermesi UCM süreçlerinde zaten var olan gecikmeleri daha da uzatabilecek bir karar. İsrail ve müttefiklerinin sürekli açık aradığı ve eleştirme fırsatı kolladığı yargılamalarda tüm usuli adımların eksiksiz izlenmesi önem taşısa da, bu tür gecikmeler İsrailli yetkililere her gün daha fazla suç işleme imkanı vermektedir. Hukuki titizlik adına yapılan bu tür geri göndermeler, adaletin gecikmesine ve daha fazla insanın acı çekmesine yol açabilmektedir. Temyiz dairesi, yargı yetkisine ilişkin olarak dosyayı her ne kadar ön dava dairesine gönderse de, İsrail'in bu süre zarfında tutuklama emirlerinin askıya alınması talebini reddetmesi son derece yerindedir. Zira, yargı yetkisinin zaten var olduğu bir durumda yargı yetkisinin tartışılmasını dayanak alan bir askıya alma talebi, 2021'deki kararın hükümsüz kalması anlamına gelirdi. İsrail'in gerçek hedefi, yargı yetkisi tartışması üzerinden tutuklama emirlerini geçersiz kılmaktı, ancak bunu başaramadı. Tutuklama emirlerini askıya alma talebinin reddi, İsrail'in UCM'deki hukuki manevralarının şimdilik en önemli amacı olan tutuklama emirlerini ortadan kaldırma çabalarının boşa çıktığını göstermektedir. Ancak tutuklama emirlerinin askıya alınmaması kararının 3'e 2 gibi yakın bir oyla alınmış olması endişe vericidir. Bu durum, UCM hakimleri arasında İsrail ve Amerika Birleşik Devletleri (ABD) baskısına karşı geri adım atılabileceği şüphesini uyandırmaktadır. Tutuklama emirlerinin askıya alınması gerektiğini savunan azınlıktaki iki UCM hakiminden biri Uluslararası Adalet Divanı'ndaki (UAD) Gazze'deki soykırıma ilişkin davada verilen tüm tedbir kararlarında İsrail lehine oy kullanan Ugandalı Yargıç Julia Sebutinde gibi yine Ugandalı olan UCM hakimi Solomy Balungi Bossa'dır. Bossa'nın kararın neden askıya alınması gerektiğine ilişkin çok yüzeysel ve yeterince gerekçelendirilmeden karşı oy metni kaleme almış olması dikkat çekicidir. Son olarak, Temyiz Dairesi'nin kararlarında yine İsrail'in mahkemeyi oyalamak için bir ülke hakkında yapılan incelemelerde Roma Statüsünün 18. Maddesi kapsamında savcılığın kendisine bildirimde bulunmamasına yönelik yaptığı itiraz, Temyiz Dairesi tarafından tamamen reddedilmiştir. İsrail, 7 Ekim sonrası soruşturmanın genişlemesinin yeni bir bildirim gerektirdiğini iddia etse de, Temyiz Dairesi çoğunluk kararıyla buna gerek olmadığını, daha önceki bildirimin yeterli olduğunu ve soruşturmanın Ekim 2023 sonrası \"yeni bir durum\" ve \"yeni parametreler\" içermiş olmasının UCM Savcılığı'na yeni bir bildirimde bulunma zorunluluğunu getirmediğine hükmetti. İsrail, UCM nezdinde yürüttüğü hukuki manevralarda kısmi ve görüntüde bir sonuç elde etmiş gibi gözükse de, özünde UCM nezdindeki süreci ve İsrailli yetkililerin Filistin topraklarında işledikleri suçların soruşturulmasını engelleyememiştir. Ayrıca, Netanyahu ve Gallant hakkındaki tutuklama emirleri halen geçerlidir ve Roma Statüsü'ne taraf tüm devletler için bağlayıcıdır. Ön Dava Dairesi'nin İsrail'in yargı yetkisine itirazını esastan incelemesi sonucunda, 2021'de varılan karardan farklı bir sonuca ulaşması olası değildir. Uluslararası ceza adaleti, siyasi baskılar ve hukuki oyunlar karşısında ayakta kalabildiği ölçüde anlamlıdır. UCM'nin tüm engellemelere rağmen İsrail yetkilileri hakkındaki soruşturmayı sürdürmesi, küresel adalete olan inancın korunması açısından hayati önem taşımaktadır. Artık UCM elini çabuk tutmalı ve alacağı kararlarda hızlı ve kesin sonuçlar ortaya koyarak Gazze'de daha fazla masumun hayatının kurtarılmasına vesile olmalıdır. Mahkemenin etkili adımları, İsrail üzerindeki uluslararası baskının artmasını sağlayarak süregelen insanlık dramının bir an önce sonlandırılmasına katkıda bulunabilir. [Selman Aksünger, Maastricht Üniversitesi Uluslararası Hukuk Bölümü] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Selman Aksünger, UCM Temyiz Dairesi'nin İsrail'in yargı yetkisi itirazını reddetmesinin ardından, kararın pratikte İsrail için sınırlı kazançlar sağladığını vurguluyor. 2021'de UCM'nin Filistin topraklarındaki suçları yargılama yetkisini kabul etmesinin ardından İsrail'in, yargı yetkisini tartışma çabalarının başarısız olduğuna dikkat çekiyor. Ayrıca, Netanyahu ve Gallant hakkındaki tutuklama emirlerinin hala geçerli olduğunun altını çiziyor. UCM'nin adaletin gecikmesine sebep olan hukuki taktiklere karşı etkin adımlar atması gerektiğini ve bu sürecin küresel adaletin korunması açısından kritik olduğunu belirtiyor."}
{"text": "Vali Erdinç Yılmaz, Karatepe Aslantaş Açık Hava Müzesinde gazetecilere yaptığı açıklamada, ortak yürütülen çalışma sonucunda elde edilen başarıdan mutlu olduklarını söyledi. Müzenin, UNESCO Dünya Mirası Geçici Listesinde yer aldığını anımsatan Vali Yılmaz, \"Karatepe Aslantaş Açık Hava Müzesinde yer alan Anadolu Hiyeroglif ve Fenike dillerinin bir arada kullanıldığı yazıtlarla ilgili olarak İl Kültür ve Turizm Müdürlüğü, Osmaniye Korkut Ata Üniversitesi ve Küresel Stratejik Araştırmalar Derneği tarafından ortak yürütülen çalışmalar sonuçlandı. UNESCO yürütme kurulunun Paris'te gerçekleştirilen oturumunda alınan kararla Karatepe Aslantaş yazıtları, 'Karatepe Yazıtları' adıyla UNESCO Dünya Belleği Kütüğü'ne kaydedildi.\" ifadelerini kullandı. Vali Yılmaz, Karatepe Aslantaş yazıtlarının, UNESCO Dünya Belleği Kütüğü'ne girmesinin önemli bir gelişme olduğuna işaret ederek, şöyle konuştu: \"Osmaniye'miz her anlamda tarihin çok eskilerine giden yerleşim yerlerine ve çok sayıda tarihi esere sahip bir yerdir. Bunun en önemli örneklerinden biri olan Aslantaş Açık Hava Müzemizdeki yazıtların bu listeye girmesinin, buradaki eserlerin korunması anlamında çok kıymetli olduğunu bir kez daha görmüş olduk. Bu değerlerin turizm açısından, kültürel açıdan gelecek nesillere aktarılmasını çok önemsiyoruz ve korunması konusunda hassasiyet gösteriyoruz. Bu yerleri bütün insanımızın görmesi çok önemli ve kıymetli. Onların bu yerleri gördüklerinde çok beğendiklerini de biliyorum. Alınan bu kararın hayırlı olmasını diliyorum.\" Vali Yılmaz'a, İl Kültür ve Turizm Müdürü Burhan Torun eşlik etti. Küresel Stratejik Araştırmalar Derneği Başkanı Mustafa Çakar ise yaptığı yazılı açıklamada, Karatepe Aslantaş yazıtlarının UNESCO Dünya Belleği Uluslararası Kütüğü'ne kaydedilmesinin Osmaniye ve Türkiye turizmi için önemli bir gelişme olduğunu belirterek, bunun yazıtların tanıtılmasına ve dünya kültürüne kazandırılmasına ciddi katkı sağlayacağını düşündüğünü kaydetti.", "summary": "Karatepe Aslantaş Açık Hava Müzesi'nde yer alan yazıtlar, UNESCO Dünya Belleği Kütüğü'ne kaydedildi. Vali Erdinç Yılmaz, bu başarının, Osmaniye'nin tarihi değerlerinin korunması ve tanıtılması açısından önemli olduğunu belirtti. Karatepe yazıtlarının UNESCO'ya kaydedilmesinin, bölge turizmi ve kültürel miras açısından kıymetli bir adım olduğunun altını çizdi. Küresel Stratejik Araştırmalar Derneği Başkanı Mustafa Çakar, bu kararın yazıtların tanıtımına büyük katkı sağlayacağını vurguladı."}
{"text": "İl Milli Eğitim Müdürlüğünün \"HOPO Proje Yarışması\" kapsamında Erdoğdu Anaokulu öğretmeni Huriye Mısra Sivrikaya'nın yürütücülüğünde hayata geçirilen çalışmayla çeşitli illerden 22 okulun katılımıyla çok sayıda bez bebek üretildi. Bölgelerin tarihi, kültürel, coğrafi ve folklorik özellikleri yansıtılarak üretilen bebeklerden 65'i, Erdoğdu Anaokulu'nda oluşturulan alanda sergilenecek. Ortahisar Milli Eğitim Müdürü Cemil Karakaş, müzenin açılışında, projede emeği geçenlere teşekkür etti. Ortahisar'ın her anlamda güçlü, örnek bir eğitim yuvası olduğunu belirten Karakaş, \"Bu okulumuz da çok güzel çalışma, proje ortaya koydu. Bu anlamda örnek olmaları açısından da çok değerli.\" dedi. Erdoğdu Anaokulu Müdürü Güven Türkmen ise bu tür mekanlarla çocuklara yaratıcı düşünme, yaparak ve yaşayarak öğrenme, sosyalleşme gibi beceriler kazandırmayı hedeflediklerini kaydetti. Her hikayenin bir kahramanı olduğunu dile getiren Türkmen, \"Bu okulun kahramanları ise öğretmenleri, çalışanları ve fedakar velileridir. Bu eserlerin okulumuza kazandırılmasında emeği geçenlere şükranlarımı sunuyorum.\" diye konuştu. Konuşmaların ardından \"Sandıktaki Bez Bebek\" müzesinin yanı sıra akıl oyunları bahçesi, enerji dostu mavi yeşil proje uygulama alanı ile yenilikçi yaklaşımla tasarlanmış sınıfların açılışı gerçekleştirildi.", "summary": "Erdoğdu Anaokulu öğretmeni Huriye Mısra Sivrikaya'nın yürütücülüğünde gerçekleştirilen \"HOPO Proje Yarışması\" kapsamında, çeşitli illerden katılan 22 okulun işbirliğiyle farklı kültürel öğeleri yansıtan 65 bez bebek üretildi ve bunlar okulda sergilendi. Ortahisar Milli Eğitim Müdürü Cemil Karakaş, projede emeği geçenlere teşekkür ederken, okulun örnek bir eğitim yuvası olduğunu vurguladı. Erdoğdu Anaokulu Müdürü Güven Türkmen, okulun çocuklara yaratıcı düşünme ve sosyal beceriler kazandırmayı hedeflediğini belirtti. Açılışta, \"Sandıktaki Bez Bebek\" müzesinin yanı sıra akıl oyunları bahçesi ve yenilikçi sınıflar da tanıtıldı."}
{"text": "%100 Müzik'in katkılarıyla BtcTurk, Kia ve Pegasus'un sponsorluğunda gerçekleştirilecek festivalin 9. edisyonunda, elektronik müziğin ünlü isimleri Zorlu PSM'de sahne alacak. Zorlu PSM Genel Müdür Yardımcısı Levent Dokuzer, AA muhabirine yaptığı açıklamada, kesintisiz ve büyüyerek devam etmenin festivalin marka değeri açısından önemli olduğunu söyledi. Dokuzer, Sonar İstanbul'un bu sene 50'nin üzerinde sanatçıya ev sahipliği yapacağını vurgulayarak, \"Bu yıl festivale 7 bin 500 katılımcı bekliyoruz. 2017'den bu yana ise 200'ün üzerinde sanatçı ve toplamda da 50 binin üzerinde müzikseveri ağırlamış olacağız. Bu bizim için çok kıymetli bir veri.\" diye konuştu. Festivalin müzik endüstrisi için önemli bir marka olduğunu belirten Dokuzer, \"Sonar, Barcelona'da doğmuş dünyanın en önemli elektronik müzik festivallerinden biri. Bu yıl 30'uncu yılını geride bırakıyor. Bu değerli organizasyonun Barcelona dışında farklı şehirlerde edisyonları oldu. Türkiye burada önemli bir yere sahip. Çünkü hiçbir farklı edisyonda 9 sene üst üste devam etmedi. İstanbul edisyonu kendi doğduğu coğrafyadan sonra Sonar'ın en uzun süredir devam ettiği yer. Bu bizim için de çok değerli bir durum.\" ifadelerini kullandı. Dokuzer, Sonar İstanbul'un ithal bir festival olmadığının altını çizerek, şu görüşleri dile getirdi: \"Sonar İstanbul Türkiye'nin ve İstanbul'un kültürel kökenleriyle de beslenmiş ve buraya göre şekillenmiş, büyümüş, harmanlanmış bir festival. Bunun yanı sıra Sonar sadece bir müzik festivali değil, aynı zamanda bir sanat ve teknoloji festivali. Bu, festivalin çok güzel bir deneyim etkinliği sunduğunu bize söylüyor. O yüzden de her sene kapılarımızı ziyaretçilerimize açana kadar çok büyük bir heyecan yaşıyoruz.\" Festivale hazırlık sürecinin, bir önceki senenin bitişiyle birlikte başladığını ifade eden Dokuzer, hazırlık aşamasında oldukça hummalı bir çalışma süreci yaşadıklarını aktardı. Dokuzer, festivalin önemli isimleri ağırlayacağını belirterek, şunları kaydetti: \"Şu anda Türkiye'de aynı anda 50 sanatçıyı ağırlayan bir festival markası bulunmuyor. Bu, sadece müzik alanında değil, aynı zamanda enstalasyon, sanat, teknoloji ve deneyim için de geçerli bir durum. Global partnerlerimiz ve ortaklarımızla birlikte bir araya gelip çok geniş bir havuzda değerlendirme yapıyoruz. Sadece popüler değil, keşfedilmesi gereken isimleri de sürece dahil ederek programımızı oluşturuyoruz.\" Festivalde bünyesinde yer alan Sonar+D'nin festivalin ücretsiz bir organizasyonu olduğunu belirten Dokuzer, şöyle devam etti: \"Sonar+D'ye katılmak için festival biletinizin olmasına gerek yok. Sadece çevrim içi bir üyelik yaparak, ücretsiz bir şekilde bütün panellerden ve enstalasyonlardan faydalanıp deneyimleyebiliyorsunuz. Bu sene Sonar+D'deki önemli enstalasyonumuz Ersinhan Ersin'in konuşmacı olacağı 'Marshmellow Lazer Fest'in Teknoloji ile İlişkisi' başlıklı oturumu olacak. Bunun yanı sıra Selçuk Ertut'un iki önemli atölyesi var. Sonar+D'de her iki günde de çok farklı konuşmalar ve konuşmacılar bizleri bekliyor. Kısacası iki gün boyunca keyifli bir festival süreci geçireceğimizi düşünüyorum.\" Festivalde bu yıl The Chemical Brothers DJ set, Richie Hawtin DEX EFX X0X, Jamie xx, Modeselektor DK set, Kettama b2b Special Request, Marie Davidson live, Dj Gigola, Emerald, KILIMANJARO, Jersey live önemli sahne performanslarıyla izleyicilerle buluşacak. Elektronik müziğin dünyaca ünlü önde gelen isimleri ile yerli sanatçıları bir araya getiren Sonar İstanbul 2025'te, görsel ve işitsel performanslar da müzikseverlerin beğenisine sunulacak. Festival kapsamında paneller, konuşmalar, atölyeler, masterclasslar, AV gösterimlerinin yanı sıra açık çağrı ile seçilen projeler Sonar Screen'de yer alacak.", "summary": "Sonar İstanbul, 9. edisyonunda Zorlu PSM'de gerçekleştirilecek ve elektronik müziğin önde gelen isimlerini ağırlayacak. 50'nin üzerinde sanatçıyı sahneye çıkaracak olan festival, 7 bin 500 katılımcı bekliyor. Zorlu PSM Genel Müdür Yardımcısı Levent Dokuzer, festivalin İstanbul'da 9 yıldır kesintisiz devam etmesinin önemli bir başarı olduğunu vurguladı. Sonar İstanbul, müzik, sanat ve teknolojiyi birleştiren bir etkinlik olarak büyük heyecan yaratırken, festivalin paralelinde düzenlenen Sonar+ ve çeşitli panellerle katılımcılara kapsamlı bir deneyim sunulacak. 2025'te The Chemical Brothers, Richie Hawtin ve Jamie xx gibi ünlü isimler performans sergileyecek."}
{"text": "DenizBank'tan yapılan açıklamaya göre, İtalyan şef Carlo Rizzari yönetiminde saat 20.00'de gerçekleşecek konserde, gecenin solisti kornist Can Kiracı olacak. Orkestra, Reinhold Moritzevich Gliere'in \"Korno Konçertosu Si Bemol Major Opus 91\", Wolfgang Amadeus Mozart'ın \"Senfoni No.38 Re Major K.504, Prag\" eserlerini seslendirecek.​​​​​​​", "summary": "DenizBank'ın açıklamasına göre, İtalyan şef Carlo Rizzari yönetimindeki konserde, kornist Can Kiracı solist olarak yer alacak. Konserde, Reinhold Moritzevich Gliere'in \"Korno Konçertosu Si Bemol Major Opus 91\" ve Wolfgang Amadeus Mozart'ın \"Senfoni No.38 Re Major K.504, Prag\" eserleri seslendirilecek. Konser saat 20.00'de gerçekleşecek."}
{"text": "Doğu Akdeniz ile Güneydoğu Anadolu'nun kesişim noktasında yer alan şehir, tarihi dokusu ve doğal zenginlikleriyle dikkati çekiyor. Kent, gastronomiden edebiyata uzanan geniş çaplı bir kültürel mirasa ev sahipliği yapıyor. Binlerce yıllık medeniyetin izlerini taşıyan şehir, 6 Şubat 2023 depremlerinin etkilerini geride bırakarak, müzeleri, kaleleri, yaylaları ve yerel lezzetleriyle bölgenin yükselen kültür ve turizm destinasyonlarından biri olma yolunda ilerliyor. UNESCO Yaratıcı Şehirler Ağı'na dahil edilen şehrin Afşin ilçesinde, Eshab-ı Kehf Külliyesi ve Mağarası yer alıyor. Kur'an-ı Kerim'in Kehf Suresi'nde geçen \"Yedi Uyurlar\" kıssasının bu bölgede geçtiğine inanılıyor. Hristiyanlık ve İslamiyet'te ortak anlatılar barındıran az sayıda yerden biri olan yapı, inanç turizmi açısından da yoğun ilgi görüyor. Cami, medrese, zaviye ve türbe gibi bölümleri bulunan ve UNESCO Dünya Mirası Geçici Listesi'nde yer alan yapının külliye bölümü, 13. yüzyılda Anadolu Selçuklu Sultanı I. Alaeddin Keykubad tarafından inşa ettirildi. Kahramanmaraş kent merkezine yaklaşık 50 kilometre uzaklıktaki Başkonuş Yaylası, kentin önemli doğa turizmi destinasyonlarından biri olarak öne çıkıyor. Karaçam, köknar, meşe, ardıç ve sedir ağaçlarıyla kaplı geniş alanlarıyla doğa yürüyüşü, kamp ve piknik için ideal bir yer olan yayla, kış aylarında ise karla kaplı manzarasıyla alternatif bir turizm alanına dönüşüyor. Göçmen kuşların uğrak yeri olan bölge, başta sümbül ve salep olmak üzere birçok endemik bitkiyi de bünyesinde barındırıyor. Yörede konaklama tesisleri, kır lokantaları ve yürüyüş parkurları da bulunuyor. Son yıllarda yapılan yatırımlarla altyapısı güçlendirilen yayla, özellikle hafta sonları doğaseverlerin ve fotoğrafçıların uğrak noktalarından biri oluyor. Ceyhan Nehri üzerindeki Menzelet Baraj Gölü ise 105 metre yüksekliğinde Türkiye'nin önemli hidroelektrik barajlarından. Göl çevresi, özellikle yaz aylarında piknik ve doğa yürüyüşleri için tercih ediliyor. Gölde yazın düzenlenen tekne turları da ziyaretçilere hem serinletici bir mola hem de doğa manzaraları eşliğinde keyifli anlar sunuyor. Kahramanmaraş'ın doğal güzelliklerini gözler önüne seren ve eşsiz bir manzara sunan Ali Kayası Cam Terası, restoran, yürüyüş ve çocuk oyun alanı ile ziyaretçilerine keyifli anlar geçirme fırsatı sunuyor. Kent merkezine 20 kilometre uzaklıktaki Bulutoğlu Mahallesi'nde bulunan Güredil Kalesi ve Menzelet Barajı'na hakim teras, baraj gölünden 160 metre yükseklikte yer alıyor. Dulkadiroğlu ilçesinde, 2007 yılında tesadüfen yapılan temel kazısı sırasında bulunan Germanicia Mozaikleri, arkeolojik ve kültürel miras açısından Kahramanmaraş'ın dikkati çeken değerlerinden biri. Antik Germanicia kentine ait olduğu belirlenen mozaikler, milattan sonra 4-5. yüzyıla ait. 2009'da başlatılan kazı çalışmalarında 300 metrekare mozaik tabakası ortaya çıkarıldı ve 2018'de örenyeri olarak turizme açıldı. Kültür ve Turizm Bakanlığı gözetiminde koruma, kazı ve restorasyon çalışmaları sürdürülen mozaiklerde, mitolojik sahneler, doğa betimlemeleri ve günlük yaşamdan figürler yer alıyor. Kahramanmaraş'ın gastronomi kültürü, yerel ürün çeşitliliği ve geleneksel tariflerin korunmasıyla oldukça zengin. Maraş dondurması, tarhana, eli böğründe, içli köfte, sulu köfte, cevizli sucuk ve çörek kentin öne çıkan lezzetlerinden. Gastromaraş, Mürüvvet'in Mutfağı ve Mutfak Akademisi, kentin yöresel lezzetlerini tanıtmak, coğrafi işaretli ürünleri markalaştırmak ve gastronomi turizmini geliştirmek amacıyla oluşturuldu. Akademinin kurucusu aynı zamanda \"Maraş Lezzetleri\" başlıklı bir kitap kaleme alan Mürüvvet Alparslan Nazlı, AA muhabirine yaptığı açıklamada, Kahramanmaraş'ın tüm insanların damak zevkine uygun bir mutfağa sahip olduğunu söyledi. Nazlı, şehrin doğasının halen bozulmadığını, bu anlamda bölgede yapılan peynir, bal, reçel ve zeytinlerin doğal ve lezzetli olduğunu kaydetti. Kahramanmaraş mutfağında çok fazla baharat kullanılmadığını belirten Nazlı, \"Çünkü yemeğin kendi tadı lezzetli olduğu için baharata çok fazla ihtiyaç duyulmaz.\" ifadesini kullandı. Nazlı, Osmanlı saray mutfağından saray pilavı, çeltik pirinci ve ev salçasıyla yapılan mumbar, alinazik, kebap ve eli böğründe gibi lezzetlerin mutlaka yenmesi gerektiğini söyleyerek, şunları aktardı: \"Dulkadiroğulları Beyliği'nden gelmemiz, mutfağımızın oluşmasına sebep olmuştur. Bizde ete şekil verilip yemek yapılmaz ya da hamur yemekleri çok nadirdir. Maraş mutfağı sebze, et, tereyağı ve zeytinyağıyla zenginleştirilir. Coğrafi konum olarak hem doğu hem batı hem de güneyin birleştiği çok güzel bir yerdeyiz. Bu konum da bizim lezzetlerimize artı değer katmakta.\" Yaklaşık 4 nesildir Maraş Çarşısı'nda özel Maraş dondurması yapan Emek Pastanesi'nden Ali Rıza Korkut ise artık hakiki Maraş dondurmasını yapan kişi sayısının azaldığını, kendisinden sonra da çocuğunun bu işi devam ettirmesini ümit ettiğini dile getirdi. Kahramanmaraş'ta ahşap oymacılığı, özellikle cami, konak ve türbe kapıları başta olmak üzere birçok geleneksel mimari unsurda kendine yer buldu. El işçiliğiyle yapılan geometrik desenler, hat yazıları ve motiflerle bezenmiş bu eserler, hem fonksiyonel hem de sanatsal yönleriyle dikkati çekiyor. Bugün sayısı azalsa da usta zanaatkarlar tarafından sürdürülen bu gelenek, özellikle çarşı içindeki küçük atölyelerde yaşatılıyor. Çarşı içindeki Karaoğlu Ceviz Oyma'dan Mehmet Kara da ceviz ağacından el işi oyma ürünlerin sadece Kahramanmaraş'a özel olduğunu ve oyma denilince akla Kahramanmaraş'ın geldiğini aktardı. Kara, mobilya yapılacak kerestelerin en az bir yıl güneşte bekletildiğini belirterek, \"İlgi var bu ürünlere ama emeğin karşılığı az. Bu alanda artık yetişen kalifiye eleman da az ama korumak için ayakta duruyoruz. İşimiz devam ediyor.\" diye konuştu. Yeni gelinlere halen ceviz oyma sandık alındığını sözlerine ekleyen Kara, \"Sandık, yeni gelinlerin olmazsa olmazıdır. Çeyiz arabaya yüklenirken muhakkak evvela içi dolu sandık koyulur. Sandık gelinle birlikte yaşlanır. Bu sandık ceviz olduğu için değerini korur. İleride antika olur.\" ifadelerini kullandı.", "summary": "Kahramanmaraş, tarihi ve doğal zenginlikleriyle dikkat çekerken, UNESCO Yaratıcı Şehirler Ağı'na dahil edilmiştir. Şehirdeki Afşin ilçesinde yer alan Eshab-ı Kehf Külliyesi, inanç turizmi açısından önemli bir merkez olup, Başkonuş Yaylası ve Menzelet Barajı gibi doğal güzellikler de bölgenin cazibe noktalarıdır. Gastronomi açısından zengin olan şehir, Maraş dondurması ve geleneksel yemekleriyle öne çıkmaktadır. Ayrıca, ahşap oymacılığı gibi geleneksel el sanatları da devam etmektedir."}
{"text": "Sinema tarihinin önemli yapımlarından, Francis Ford Coppola yönetmenliğindeki 1972 yapımı \"Baba\" filmi, gizli bir organize suç çetesinin başı olan Don Vito Corleone'nin, tahtını oğluna devretmesiyle yaşanan olayları işliyor. Başrollerde Al Pacino, Marlon Brando ve James Caan'ın yer aldığı yapım, \"45. Akademi Ödülleri\"nde 3 Oscar kazanmıştı. Macera ve aksiyon türündeki 2002 yapımı \"Örümcek Adam\" filmi, yeniden izleyici karşısına çıkıyor. Sam Raimi'nin yönettiği filmin oyuncu kadrosunda Tobey Maguire, Kirsten Dunst ve Willem Dafoe yer alıyor Hamdi Alkan'ın yönetmen koltuğunda oturduğu, komedi ve romantik türündeki \"Sonradan Gurme\" filminin başrollerini Timur Acar, Aslıhan Güner ve Orhan Uslu paylaşıyor. Film, üç kafadar arkadaşın, tarihi değeri olan sarımsak döveceğini bulmak amacıyla Gaziantep'e gitmelerini ve orada başlarına gelen olayları anlatıyor. Ali Rıza Tanyeli, Can Sipahi, Eren Pekgöz ve Ufuk Özkan'ın rol aldığı \"Efendiler\" filmi, komedi meraklılarının ilgisini çekmeye aday olacak. Selçuk Aydemir'in yönettiği film, Kadıköy'de küçük bir sahnede stand-up yapan 3 komedyenin başına gelen ilginç olayları izleyiciye sunuyor. Macera, dram ve biyografi türündeki \"Saint-Ex\"in yönetmen koltuğunda Pablo Agüero oturuyor. Belçika ve Fransa ortak yapımı filmin oyuncuları arasında ise Vincent Cassel, Louis Garrel ve Diane Kruger bulunuyor. Gizem Karaca Ekmekçi, Furkan Palalı ve Gaye Gürsel'in başrollerini paylaştığı \"Evli, Mutlu, Çocuklu\", nikah masasında terk edilen bir kadının hikayesini konu ediniyor. Romantik komedi türündeki filmin yönetmenliğini Ulaş Çobancı üstlenirken, senaryosunu ise Arzu Yurtseven kaleme aldı. Animasyon sevenleri sinema salonlarına çekmeyi hedefleyen \"Diş Perisi Masalı\"nın yönetmenliğini Michael Johnson yapıyor. Yapım, asi ruhlu diş perisi Van'ın kendini sınırlandıran dünyanın ötesindeki hayatı keşfetme serüvenini anlatıyor. ABD, Birleşik Krallık, Japonya, Kanada, Ukrayna ortak yapımı, macera ve animasyon türündeki \"Kaçak Fil\", saf kalpli ve enerjik fil Turşu'yu bulmak isteyen Ödül Avcısı'nın macerasını izleyiciye taşıyor. Ali Çoban, Cenan Çamyurdu ve Dilek Ekici'nin rol aldığı \"Amigdala\", kafasına aldığı darbe nedeniyle komaya giren ve uyandığında caniye dönüşen bir adamın hikayesini işliyor. Gerilim türündeki yapımın yönetmen koltuğunda ise Özgür Sarı oturuyor. Korku türündeki \"Popeye the Slayer Man\" filminin yönetmenliğini Robert Michael Ryan yapıyor. Film, bir şehir efsanesine göre Denizci Adam'ın, uzun süre önce terk edilmiş ıspanak konserve fabrikasında yaşadığına dair yayılan söylentilere inanan bir grup üniversite öğrencisinin hikayesini anlatıyor. Özkan Güneş, Tuba Erdem ve Sinan Uysal'ın rol aldığı korku filmi \"Cinn-i Zifir\"in yönetmenliğini ise Özlem Yiğit üstleniyor. Yapım, bir fotoğraf makinesine hapsolan iblisin buradan kurtulmasıyla yaşananları konu ediniyor.", "summary": "\"Baba\" filmi, Don Vito Corleone'nin tahtını oğluna devretmesini konu alıyor. \"Örümcek Adam\" yeniden vizyona giriyor. \"Sonradan Gurme\" komedi filmi, Gaziantep'te sarımsak döveceği arayan üç arkadaşın hikayesini anlatıyor. \"Efendiler\", 3 komedyenin ilginç olaylarını işliyor. \"Saint-Ex\", ünlü yazarın biyografisini anlatıyor. \"Evli, Mutlu, Çocuklu\", terk edilen kadının hikayesini konu alıyor. \"Diş Perisi Masalı\", asi bir diş perisinin serüvenini işliyor. \"Kaçak Fil\", saf kalpli bir filin macerasını anlatıyor. \"Amigdala\", komaya giren bir adamın dönüşümünü ele alıyor. \"Popeye the Slayer Man\", korku türünde bir şehir efsanesini işliyor. \"Cinn-i Zifir\", fotoğraf makinesine hapsolan iblisin hikayesini anlatıyor."}
{"text": "CSO Ada Ankara'dan yapılan açıklamaya göre, Maalouf'un, 17'nci müzikal projesi olan \"T.O.M.A-Michel-Ange'nin Trompetleri\" konserleri devam ediyor. Bu kapsamda, caz, Arap makamları, elektronik altyapılar ve klasik Batı müziği bir araya getirilerek harmanlanmasıyla tanınan Maalouf, 15 Mayıs saat 20.00'de CSO Ada Ankara Ziraat Bankası Ana Salonu'nda izleyici karşısına çıkacak. Konserle ilgili detaylı bilgiye \"www.csoadaankara.ktb.gov.tr\" internet adresinden ulaşılabiliyor.", "summary": "CSO Ada Ankara'dan yapılan açıklamaya göre, Maalouf'un \"T.O.M.A-Michel-Ange'nin Trompetleri\" konseri, 15 Mayıs saat 20.00'de CSO Ada Ankara Ziraat Bankası Ana Salonu'nda gerçekleştirilecek."}
{"text": "Hüsnühat, tezhip, ebru ve minyatür sanatlarının seçkin örneklerinin yer aldığı serginin film gösterimiyle başlayan açılış etkinliğine, akademi, sivil toplum ve sanat dünyasından pek çok kişi katıldı. Küratör Meryem Veli, açılışta yaptığı konuşmada, sergide hat, tezhip, minyatür ve cilt sanatları gibi geleneksel sanatlardan 65 kıymetli eserin yer aldığını belirterek, \"Bu sergi, bizleri sadakatin derin manalarına götürecek. Sadakat, şartlar ne olursa olsun erdemli olanın yanında durmak, ona şahitlik etmek ve o iyiliğe ortak olmak demektir.\" ifadelerini kullandı. Serginin yalnızca estetiğin değil aynı zamanda vicdan, kalp ve sorumluluk duygusunun da bir yansıması olduğunu vurgulayan Veli, \"Bu sergi, 'Biz ne yapabiliriz, ne yapmalıyız?' sorusuyla başladı. 'Sözle, sanatla, dua ile ne yapabiliriz?' 'Kardeşlerimizin taşıdığı bu ağır yüke neresinden destek verebiliriz?' diye düşündük. Çünkü biliyoruz ki Filistin halkı yalnızca bir coğrafyayı savunmuyor, insanlığın ve inancın direncini en saf haliyle sürdürüyor. Aslında bizi uyandırmak için direniyorlar. Bu yüzden sergimizin adı da 'Sadakat' oldu.\" diye konuştu. Sadakatin yalnızca bir bağlılık değil, özgürlük hali olduğunu belirten ve İmam Gazali'nin bir sözünü aktaran Veli, şöyle devam etti: \"Boyun eğmenin, hakikatin yanında durmanın adıdır sadakat. Sanatçılarımız da bu anlayışla yola çıktı. Gelenekli sanatların asırlara yansıyan estetik mirasını bugünlerle ve bu çağla beraber buluşturdular. Sadece bir biçimi değil niyeti de gözettiler. Çok halis niyetlerle yola çıktık ve bu niyeti bozmamak üzere sonuna kadar gayret ettik. Elbette kusurumuz, hatalarımız oldu. Telafi etmeye gayret ettik. Hala telafi etmeye gayret ediyoruz ve anlayışınıza sığınıyoruz bunlar için. Her çizgide, her motifte bir duanın izini taşıdılar. Her bir eser sadece teknik bir başarı değil bir inancın ve yürekten gelen bir sadakatin yansıması oldu. Bu sergiyle sadıklık halinin izini sürmek istedik. Çünkü sadakat, hareketsiz kalmayı değil yerinden kalkmayı gerektirirdi. Çünkü küçük fakat sahici adımlar atmak istedik. Çünkü samimiyetin karşılıksız kalmayacağını biliyorduk ve Rabbimizden niyaz ettik.\" Küratör Veli, destek veren kişi, kurum ve kuruluşlara teşekkür ederek, sergideki eser satışından elde edilecek gelirin Filistin Vakfı aracılığıyla Filistin halkına bağışlanacağını aktardı. İbn Haldun Üniversitesi Rektörü Prof. Dr. Atilla Arkan, Filistin'de yapılan işgalin 50 yıldır devam ettiğini belirterek, \"En son artık dayanılmaz bir hale geldi. Modern dünyanın en temel değerleri, insan hakları, barış, adalet, eşitlik dediğimiz Batı'nın yaklaşık 200 yıl boyunca anlattığı tüm değerlerin aslında yok olduğu, buharlaştığı, ortadan kalktığı bir dünyayı yaşıyoruz.\" dedi. Üniversite olarak Gazze konusunda doğru bir yerde durduklarını dile getiren Arkan, \"Filistin meselesine ilk andan itibaren sahip çıktık. Gazze olayları başladıktan hemen sonra ülkemizdeki ilk uluslararası sempozyumu yaptık.\" dedi. Prof. Dr. Arkan, üniversite öğrencilerinin kermes gibi etkinlikler düzenlediklerini, hocaların ise Filistin'le ilgili kamuoyunu bilgilendirmek için sürekli konuşmalar ve çalıştaylar yaptıklarını kaydetti. Çalıştayın kitabının da yakın zamanda ilgilileriyle buluşacağına işaret eden Arkan, \"Böyle bir noktada olduğumuz için mutluyum. Sanatçı kardeşlerimiz de bizim satırlarla, kelimelerle anlattığımızı eserleriyle ortaya koydu.\" dedi. Filistin Vakfı Genel Müdürü Hemed Abdülkerim de son 4 ayda 1200'den fazla proje gerçekleştirdiklerini aktararak, \"Yaptığımız bu etkinliklerle onlara yanlarında olduğumuzu, yardım ettiğimizi göstermek istiyoruz.\" dedi. Sergiye katılmaktan gurur duyduklarını ifade eden Abdülkerim, \"Bu elimde gördüğünüz anahtar aslında her Filistinlinin elinde bulunan bir anahtar. Bu anahtarlar evlerimizin anahtarları. Oradan hicret ettik fakat bir şekilde oraya dönme umuduyla bunları yanımıza aldık.\" diye konuştu. Açılışta ayrıca Aile ve Sosyal Hizmetler Bakan Yardımcısı Leman Yenigün, Filistinli hattat Ahmad Asmar, hattat Savaş Çevik, müzehhibe Nilüfer Kurfeyz, minyatür sanatçısı Zeynep Tuğ ve Mehmet Fatih Çıtlak da Filistin'le ve sergiyle ilgili düşüncelerini paylaştı. İsrail ordusunun Gazze Şeridi'nde sivilleri hedef aldığı saldırılarına ve tarihin en uzun süreli işgallerinden birine karşı tutumunu sanatın diliyle haykıran bir manifesto niteliği taşıyan \"Sadakat\" sergisi, 17 Mayıs'a kadar ziyaret edilebilecek. Sergiye eser bağışlayan sanatçılar arasında; Ferhat Kurlu, İsmail Hakkı Gurbetçi, Mustafa Cemil Efe, Sadrettin Özçimi, Selim Sağlam, Nilüfer Kurfeyz, Zehra Akdeniz, Şevval Çağıran, Sümeyye Bayırsokak ve Zeynep Tuğ gibi isimler yer alıyor. Küratörlüğünü Meryem Veli, kreatif direktörlüğünü H. Gülnihal Aydın'ın üstlendiği, Milli Saraylar Başkanlığı, İbn Haldun Üniversitesi, Filistin Vakfı ve Albaraka Türk'ün katkılarıyla hazırlanan sergideki eser satışından elde edilecek gelir, Filistin Vakfı aracılığıyla Filistin halkına bağışlanacak.", "summary": "\"Sadakat\" sergisi, geleneksel sanatların seçkin örneklerini sunarak Filistin halkına destek vermeyi amaçlıyor. Küratör Meryem Veli, sergideki eserlerin yalnızca sanatsal değil, aynı zamanda bir inanç ve sadakatin yansıması olduğunu belirtti. Eser satışından elde edilen gelir Filistin Vakfı'na bağışlanacak ve sergi 17 Mayıs'a kadar ziyaret edilebilecek."}
{"text": "Her yıl mayısın 7'nci günü kurban kesip yemekler yapan Türkmenler, halk ozanı Ali Ekber Çiçek'in kabrinin de bulunduğu Kazdağları eteklerindeki Tahtakuşlar Mahallesi mezarlığını temizleyip güllerle donatarak dua etti. Yöresel elbiselerini giyen Türkmen kadınları, mezarlıktaki ziyaretçilere kuruyemiş, şeker ve lokum ikram etti. Tahtakuşlar Mahallesi sakinlerinden Hasan Bozkurt, yaptığı açıklamada, geleneksel olarak Hıdırellez'de her sene 7 Mayıs'ta mezarlığa gelerek hayatını kaybeden yakınlarını andıklarını söyledi. Hıdırellez'in ilkbahar mevsiminin uyanışı olarak kabul edildiğini anlatan Bozkurt, \"Bizler de Hıdırellez'i geçmişe uyanış olarak kabul ediyoruz. Atalarımızla, ölmüşlerle buluşma, Hıdırellez anlayışımız, inancımız buna dayanır.\" dedi.", "summary": "7 Mayıs'ta Hıdırellez'i kutlayan Türkmenler, Kazdağları eteklerindeki Tahtakuşlar Mahallesi mezarlığını temizleyip dua etti. Yöresel elbiseler giyen Türkmen kadınları, ziyaretçilere ikramda bulunarak, geleneksel olarak ölenleri andı. Bu gelenek, Hıdırellez'in ilkbahar uyanışı ve geçmişe dönük bir buluşma olarak kabul ediliyor."}
{"text": "Festival kapsamında Misak-ı Milli Demokrasi Meydanı'ndaki Atatürk Anıtı'na, Festival Komitesi Başkanlığını da yürüten Safranbolu Belediye Başkanı Elif Köse tarafından çelenk sunuldu. Daha sonra Safranbolu Belediyesi Sosyal Tesisi'nde düzenlenen basın toplantısında konuşan Köse, festivalin 26'ncısını düzenlemenin gururunu ve mutluluğunu yaşadıklarını söyledi. Belgesel sinemanın gerçeği arayan, tanıklık eden ve kayda geçen hafıza olduğunu belirten Köse, \"Bizler de bu hafızayı çoğaltmak ve gelecek nesillere aktarmak için bu festivali sadece etkinlik gibi değil, kültüre verilmiş hizmet olarak görüyoruz. Her geçen sene içeriğinin daha nitelikli ve kapsamlı olması için komitemizle çok uzun süreçte yoğun çabayla çalışmalarımızı sürdürüyoruz.\" diye konuştu. Köse, zengin içeriğe sahip festivalde 145 ülkeden katılımcının yer aldığını dile getirerek, \"Belgesel film festivalimizin her geçen sene belgesel adına yakışır şekilde içeriğinin zenginleştiğini, nitelikli hale geldiğini görüyorum.\" ifadelerini kullandı. Belgesel film gösterimleri, sergiler, söyleşiler ve çocuklar için belgesel film atölyelerinin düzenleneceği festival, 10 Mayıs'ta sona erecek. Festivalle ilgili ayrıntılı bilgiye, \"www.altinsafran.org\" adresinden ulaşılabilir.", "summary": "Safranbolu'da düzenlenen 26. Belgesel Film Festivali'nin açılışı, Atatürk Anıtı'na çelenk sunulmasıyla başladı. Festivalin organizatörü Safranbolu Belediye Başkanı Elif Köse, festivalin kültürel bir hizmet olarak önemini vurgulayarak, 145 ülkeden katılımcının yer aldığı etkinliğin içeriğinin her yıl daha da zenginleştiğini belirtti. Festival, belgesel gösterimleri, sergiler ve atölyelerle 10 Mayıs'a kadar sürecek."}
{"text": "Fuardaki sergide, halk eğitim merkezinde yıl boyunca eğitim alan 36 kursiyerin resim ve seramik alanındaki çalışmaları yer alıyor. Sanata gönül veren kursiyerlerin yeteneklerinin sergilenmesine olanak tanıyan sergi, sosyal sorumluluk projesi olarak da dikkati çekiyor. Gaziemir Halk Eğitimi Merkezi Müdürü Murat İpek, AA muhabirine, kursiyerlerle anlamlı dayanışma örneği ortaya koyduklarını belirtti. Sergiden elde edilecek geliri Gazze'de mağdur olan, bir yemeğin bile ulaştırılamadığı insanlara destek sağlamak adına çocuklara göndermeye karar verdiklerini anlatan İpek, şunları söyledi: \"İnsanlar bir şekilde bu katliamı duyurmak istiyor. Protestolar ve yürüyüşlerle dikkat çekmek istiyorlar ama bunun artık farklı mecralarda da yapılması gerektiğine kanaat getirdik. Bugün bir resim fuarında, belki yarın bir konserde olacak, yaşamın her alanında bu duruma tepki göstermek gerektiğini düşünüp resim fuarıyla başlayalım dedik.\" Sergide eseri yer alan Ukraynalı Kateryna Kozachenko da Ukrayna'daki savaş mağduru çocuklara destek olmak istediğini ifade etti. İzmir'e 5 yıl önce eşiyle yerleştiklerini aktaran Kozachenko, Türkiye'de yeni hayat kurmaya çalıştığını, halk eğitimi merkezindeki resim kursuyla çocukluk hayaline döndüğünü dile getirdi. Kozachenko, ailesinin hala Ukrayna'da olduğuna değinerek, \"Savaşta kuzenimi kaybettim. Savaş devam ediyor ama kimse bunun farkında değil. Artık Ukrayna haberlerde yer almıyor ama orada hala çocuklar ölüyor. Benim içim çok acıyor. Sergide yer alan eserlerimin gelirini Ukrayna'daki savaş mağdurlarına bağışlamak istiyorum.\" şeklinde konuştu. Sergi, 11 Mayıs'a kadar açık olacak.", "summary": "Gaziemir Halk Eğitimi Merkezi'nde açılan sergide, 36 kursiyerin resim ve seramik çalışmalarına yer verildi. Sergiden elde edilecek gelir, Gazze ve Ukrayna’daki savaş mağduru çocuklara destek sağlamak amacıyla bağışlanacak. Sergi, 11 Mayıs'a kadar ziyaret edilebilecek."}
{"text": "Profesyonel Otel Yöneticileri Derneği (POYD) Yönetim Kurulu Başkanı Hakan Saatçioğlu, yaptığı açıklamada, turizmin yükselen turist sayıları, açılan yeni oteller, çeşitlenen \"her şey dahil\" sistemi gibi alanlarla birçok açıdan dönüşüm yaşadığını bildirdi. Bu dönüşüm içinde sektörde nitelikli personel eksikliğinin had safhaya çıktığını vurgulayan Saatçioğlu, çoğu zaman bu eksikliğin kaynağı olarak küresel salgın sonrası değişen iş gücü dinamikleri, Z kuşağının beklentileri ya da gençlerin turizm sektörüne ilgisizliğinin gösterildiğini aktardı. Bu yorumların çoğunlukla yüzeysel bakış açısını yansıttığının, sorunun daha da irdelenmesi gerektiğinin altını çizen Saatçioğlu, şunları kaydetti: \"POYD olarak bugünkü durumun gerçek nedenlerine daha derinlikli bakmak zorundayız. Sorunu dışarıda değil, önce sektörün içinde aramalıyız. Maalesef otellerimizde verdiğimiz terfilerde liyakat yerine sadakat kronik sorun haline geldi. Sektörün hızlı büyümesiyle, yeni açılan otellerin son dakikada personel teminiyle hızla faaliyete geçmesi, sadece fiziksel açılışı değil, aynı zamanda kurumsal yapının da eksik temellerle başlamasına neden oldu. Ek olarak sezon açılışında personel ihtiyacını hızla karşılamak veya kadrolarını genişletmek zorunda kaldı. Ancak bu süreçte maalesef liyakat esaslı değil, sadakate dayalı terfiler yaygınlaştı. Yani bilgi, beceri ve liderlik potansiyeli yerine kim daha uzun süredir şirketteyse ya da kime daha çok güveniliyorsa o terfi ettirildi. Bu durum, sadece mevcut çalışanı değil, yeni işbaşı yapacak gençlerin de motivasyonunu düşürmekle kalmadı, aynı zamanda mesleki gelişimi 'her şey dahil' sistemiyle kaliteyi de neredeyse yok ettik.\" Saatçioğlu, günü ve sezonu kurtarmak adına geçici çözümlerin bugün farklı sorunları doğurduğunu ifade etti. Çoğu personelde yabancı dil ve mesleki donanım eksikliği de yaşandığını belirten Saatçioğlu, şu değerlendirmede bulundu: \"Kendini geliştirmeyen yönetici, eleştirdiği kuşağa ne katabilir acaba? Z kuşağının motivasyon eksikliğinden yakınan birçok yönetici, önce öz eleştiri yapmalı. Kendi eksiklerini tamamlamadan, kendi konfor alanından çıkmadan gençlere örnek olabilmek mümkün müdür? Sektörde bugüne dek tecrübe kazanmış birçok yönetici, bilgilerini paylaşmaktan, koçluk yapmaktan, gençleri yönlendirmekten uzak duruyor ancak bu şikayetlerin çoğu, yüzeysel değerlendirmeden öteye geçemiyor. Asıl sorun, liyakatin yeterince desteklenmemesi ve sistemli bir insan kaynağı yönetimi ve eğitim departmanının oluşturulamamış olmasıdır.\" Bir otelde bir pozisyon için liyakat aranırken, başka pozisyonda kişiye özel terfiler verildiğinde otel içindeki sistemin güvenilirliğinin zedelendiğine işaret eden Saatçioğlu, bu çifte standardın sadece çalışanlar arasında huzursuzluk yaratmakla kalmadığını, aynı zamanda otelde ve sektörde adalet algısını da tamamen yıktığını vurguladı. Saatçioğlu, terfi süreçlerini net şekilde belirlemeyen birçok tesisin bulunduğunu aktararak, \"Her pozisyon için minimum eğitim seviyesi, dil yeterliliği ve gelişim hedefleri açıkça belirlenmeli ve çalışanlara bu yol haritası net şekilde sunulmalıdır. POYD olarak turizm sektöründe sürdürülebilir gelecek için liyakat esaslı, adil ve gelişimi teşvik eden bir yapı kurulması gerektiğine inanıyoruz. Geleceği inşa etmek istiyorsak, önce kendimiz konfor alanımızdan çıkmalıyız.\" görüşünü paylaştı.", "summary": "POYD Başkanı Hakan Saatçioğlu, turizm sektöründeki personel eksikliğini ve liyakat yerine sadakat temelli terfilerin sektördeki kaliteyi olumsuz etkilediğini belirtti. Sektördeki adalet ve motivasyon eksikliklerinin, doğru bir eğitim ve liyakat sisteminin kurulmasıyla giderilebileceğini vurguladı."}
{"text": "Dışişleri Bakanlığı Sözcüsü Mao Ning, Pekin'de düzenlenen olağan basın toplantısında, bundan böyle yolcuların öncesinde PCR testi yaptırmasının zorunlu olmayacağını, hava yolu şirketlerinin test sonuçlarını kontrol etmeyeceğini belirtti. Çin, 8 Ocak'ta Kovid-19'u \"A kategorisi salgın hastalık\" olarak ele almaya son vererek, Sınır Sağlığı ve Karantina Yasası uyarınca uygulanan tedbir ve kısıtlamaları kaldırmış, sınırlarını yeniden açmıştı. Yurt dışından gelen yolculara uygulanan zorunlu karantina kaldırılırken, uçuştan 48 saat önce yapılmış PCR testinin negatif sonucunu bildirme zorunluluğu devam ediyordu. Yeni uygulamada, yolculara yalnızca seyahatlerinden 48 saat önce antijen testi yaptırarak sağlık durumlarını kontrol etmeleri öneriliyor.", "summary": "Çin, artık yolcuların PCR testi yaptırmasını zorunlu kılmayacak ve hava yolu şirketleri test sonuçlarını kontrol etmeyecek. 8 Ocak'ta Kovid-19'u \"A kategorisi salgın hastalık\" olarak sınıflandırmayı sonlandıran Çin, sınır kısıtlamalarını kaldırmıştı. Yeni düzenlemede, yolculara sadece 48 saat önce antijen testi yapmaları öneriliyor."}
{"text": "ABD medyasına yansıyan haberlerde, Çin’de vaka sayısı, hastaneye kaldırılma ve ölüm oranlarının düşmeye başlamasının, bu kararda etkili olduğu vurgulandı. İsmi açıklanmayan, konudan bilgisi olan kaynaklara göre, Biden yönetimi, Çin’den seyahat edenlere karşı Kovid-19 testi uygulamasını bu hafta sonuna kadar kaldırabilir. Çin’de “Sıfır Kovid-19” stratejisinin rahatlatılmasıyla aralık başında vaka ve hastaneye yatırılma oranlarında ciddi artış görüldüğü haberlere yansımıştı. Biden yönetimi, buna karşılık 28 Aralık 2022’de, Çin, Hong Kong ve Macau’dan ABD’ye seyahat eden 2 yaş üstü bütün yolculara uçağa binmeden 48 saat içinde Kovid-19 testi yaptırma zorunluluğu getirmişti. ABD sağlık yetkilileri, ayrıca Çin’in salgınla ilgili açıkladığı verilen yeterince şeffaf olmayabileceği endişesini de paylaşmıştı.", "summary": "ABD yönetimi, Çin'den seyahat edenlere uygulanan Kovid-19 testi zorunluluğunu bu hafta sonuna kadar kaldırabilir. Çin'deki vaka sayılarının ve hastaneye kaldırılma oranlarının düşmeye başlaması bu kararda etkili oldu. 28 Aralık 2022'de getirilen test zorunluluğu, Çin'in \"Sıfır Kovid\" stratejisini gevşetmesinin ardından vaka artışı yaşanmasıyla uygulanmıştı."}
{"text": "ABD'nin Seattle şehrindeki Fred Hutchinson Kanser Merkezi'nden araştırmacılar, sonuçlarını JAMA Tıbbi Araştırma Ağı'nda yayımladıkları çalışmada, Çin'deki üç üniversitenin vefat ilanları ve ülkede yaygın kullanılan Baidu arama motorunda ölümle ilgili anahtar sözcük sorgularından elde ettikleri verilerle, Aralık 2022 ve Ocak 2023 tarihlerinde \"ölüm fazlası\" rakamlarına ilişkin tahminde bulundu. Ölüm ilanlarında ve anahtar sözcük sorgularındaki önceki yıllara kıyasla artışı hesaplayan ve bunun genel nüfusa izdüşümünü yapan araştırmacılar, ülkede Kovid-19'un kitlesel ölçekte yayıldığı iki ayda, 30 yaş üstü 1,87 milyon insanın hastalıktan ölmüş olabileceğini sonucuna vardı. Araştırmacılar, başkent Pekin'deki Peking Üniversitesi ve Çinghua Üniversitesi ile ülkenin Heylongciang eyaletindeki Harbin Teknoloji Enstitüsünün Ocak 2016-Ocak 2023 arası yayımladığı vefat ilanlarında yaptığı incelemede, Aralık 2022 ve Ocak 2023 tarihlerinde ölümlerin, önceki yıllara kıyasla kitlesel yayılmanın daha geniş olduğu Pekin'deki üniversitelerde yüzde 400, Harbin'deki üniversitede ise yüzde 56 arttığını tespit etti. Ayrıca, \"sendrom takip verisi\" olarak adlandırdıkları Baidu sorgularını analiz eden araştırmacılar, söz konusu dönemde arama motorunun endeksinde \"cenaze evi\", \"kremasyon\" (naaşın yakılması işlemi), \"krematoryum\" (naaşların yakıldığı yer) ve \"defin\" sözcüklerinin Çin anakarasındaki tüm bölgelerdeki artış sıklığını hesapladı. Araştırmacılar, ülkenin batısında uzak ve dağınık bir bölge olan Tibet Özek Bölgesi dışında ülkenin tüm eyalet ve bölgelerinde ölümle ilgili anahtar sözcüklerinde sorgulanma sıklığında artış olduğunu gözledi. Pekin ve Harbin'de üniversitelerdeki ölüm ilanlarının artışı ile ölümle ilgili sözcüklerin sorgularındaki artış arasında yakın bağıntı olduğunu tespit eden araştırmacılar, karşılaştırmalı verilerden ülke genelindeki olası ölüm fazlasının izdüşümünü yaptı. Araştırmacılar, Kovid-19 tedbirlerinin kaldırılmasını izleyen iki ayda, 30 yaş üstü nüfusta geçmiş yıllara kıyasla 1,87 milyon fazla ölüm olduğu yönünde kestirimde bulundu. Salgın hastalık dönemlerinde bir ülkede ölüm rakamları konusunda tereddütler olduğunda gerçek can kaybı sayısının tespit edilmesi için, nüfus istatistiklerinde güncel ölüm sayılarını geçmiş yıllarla kıyaslanarak \"ölüm fazlasının\" hesaplanması geçerli yöntem kabul ediliyor. Çin'de 2021 ve 2022 yıllarındaki nüfus istatistikleri kıyaslandığında, 2021'de 10,14 milyon olan ölüm sayısının 2022'de 10,41 milyona çıktığı, iki yıl arasında 270 bin \"ölüm fazlası\" olduğu görülüyor. Çin hükümeti, Kovid-19 tedbirlerinin kaldırılmasının ardından virüse bağlı ölüm istatistiklerini açıklamayı bırakırken salgının etkili olduğu iki ayda geçmiş yıllara kıyasla 60 bin fazla ölüm olduğunun tahmin edildiğini bildirmişti. Çin'de Kovid-19 salgınının başından beri, \"sıfır vaka\" olarak adlandırılan, büyük çaplı kapanma, karantina ve seyahat kısıtlamalarını gerektiren salgın kontrol tedbirlerinin 7 Aralık 2022'de aniden kaldırılmasıyla vakalar hızla artmış, ülke bugüne dek görülen en büyük kitlesel yayılmayla karşı karşıya kalmıştı. Çin Hastalık Kontrol ve Önleme Merkezi, kısıtlamalarının kaldırılmasıyla ortaya çıkan salgın dalgasında nüfusun yüzde 82,4'ünü oluşturan, 1 milyardan fazla insanın virüse yakalandığının tahmin edildiği bildirilmişti.", "summary": "ABD'nin Seattle şehrindeki Fred Hutchinson Kanser Merkezi'nden araştırmacılar, Çin'deki üç üniversitenin ölüm ilanları ve Baidu arama motoru verilerini inceleyerek, 2022 Aralık ve 2023 Ocak'ta Kovid-19'un kitlesel yayılması sonucu 30 yaş üstü 1,87 milyon kişinin hayatını kaybetmiş olabileceğini tahmin etti. Çin hükümeti, Kovid-19 tedbirlerinin kaldırılmasından sonra salgının etkisiyle 60 bin fazla ölüm olduğunu açıklamıştı."}
{"text": "Hindistan Sağlık Bakanlığı, ülkedeki 8 eyalette Kovid-19 vakasında artış yaşanmasının ardından Haryana ve Kerela eyaletleri dahil bazı bölgelerde maske zorunluluğu getirildiğini açıkladı. Hint epidemiyolog Dr. Lalit Kant, ülkedeki vaka artışının yeni ortaya çıkan XBB.1.16 varyantı ile bağlantılı olduğunu söyledi. Ülkede söz konusu varyantın görülme oranının şubatta yüzde 21,6 iken martta yüzde 35,8’e yükseldiği ancak hastaneye yatış veya ölüm oranlarında benzer bir artış olmadığı belirtildi. Hindistan Sağlık Bakanlığı, son 24 saatte 5 bin 357 yeni vaka görüldüğünü ve aktif vaka sayısının 32 bin 814 olduğunu bildirdi. Ülkede, 30 Mart’ta, 3 bin 16 vakayla yaklaşık 6 ayın en yüksek vaka sayısına ulaşılmıştı.", "summary": "Hindistan'da Kovid-19 vakalarındaki artışın ardından, Haryana ve Kerela eyaletleri dahil bazı bölgelerde maske zorunluluğu getirildi. Yeni ortaya çıkan XBB.1.16 varyantının vaka artışına neden olduğu belirtilse de, hastaneye yatış veya ölüm oranlarında artış yaşanmadığı ifade edildi. Son 24 saatte 5.357 yeni vaka görüldü ve aktif vaka sayısı 32.814'e yükseldi."}
{"text": "Geçen 4 yılda tüm dünyayı etkisi altına alan salgın, 2 yıla yakın süre insanları evlerine kapattı, ekonomileri etkiledi. Resmi verilere göre, salgında bugüne kadar 7 milyondan fazla kişi hayatını kaybetti. Çin’in Hubey eyaletine bağlı Vuhan kentinde, sebebi anlaşılamayan \"solunum rahatsızlığı\" şikayetiyle ilk hasta 17 Kasım 2019'da hastaneye başvurdu. Sonraki günlerde, çoğunluğu deniz ürünleri gıda pazarını ziyaret eden kişilerde tespit edilen ve akciğer iltihaplanmasına yol açan hastalığa bilinmeyen yeni bir virüsün yol açtığı anlaşıldı. DSÖ’nün Vuhan’da 31 Aralık 2019’da \"kaynağı bilinmeyen gizemli solunum yolu hastalığının\" görüldüğünü ve yayıldığını duyurmasıyla dünya, adı henüz konulmasa da Kovid-19’u öğrenmiş oldu. Hızla Çin dışına yayılan salgın nedeniyle DSÖ, 30 Ocak 2020'de \"küresel acil durum\" ilan etti. DSÖ, 11 Şubat 2020'de yarasalardaki bir betakoronavirüsün insana geçerken mutasyona uğradığının tahmin edildiğini ve buna \"2019-nCov\" (Kovid-19) adı verildiğini duyurdu. Türkiye'de ilk Kovid-19 vakası 11 Mart 2020'de görülürken, aynı gün DSÖ, yayılma hızı alarm verici düzeydeki hastalığı \"küresel salgın\" ilan etti. Dünya genelinde vaka sayılarının çok hızlı artmasıyla Mart 2020'nin ardından salgının kontrol altına alınması ve önlenmesine yönelik tedbirler, bütün ülkelerin ana gündemi haline geldi. DSÖ, Kovid-19 salgınının yayılmasını yavaşlatmak amacıyla 5 Haziran 2020'de hükümetlere ilk kez halka açık yerlerde kumaş \"yüz maskeleri\" takılmasının teşvik edilmesi tavsiyesinde bulundu. İş yerleri, okullar ve diğer halka açık yerlerde kapanmaya gidilirken, insanlar bir süre \"yüz yüze\" sürdürdükleri hayata ara vermek durumunda kaldı ve birçok sektörde \"uzaktan çalışmaya\" geçildi. Hastalıktan korunmak için vatandaşlara \"maske, mesafe ve hijyen\" önlemlerine dikkat etmeleri uyarıları yapıldı. Hastaneler veya diğer belirlenen alanlarda başlatılan karantina uygulamalarıyla Kovid-19’un yayılma hızı düşürülmeye çalışılırken, yurt dışına seyahat edecekler veya hastalık belirtisi olanlara vücutlarındaki virüsün kimliğini göstermek için PCR testi uygulaması başlatıldı. Kovid-19, bir hastalığa karşı bağışıklık sağlamayı amaçlayan en hızlı aşı çalışmalarının yapılmasına da neden oldu. 2020 yılının ilk aylarında başlayan aşı çalışmaları, 2020 yılı sonunda ilk aşıların insanlara uygulanmaya başlamasıyla sonuçlandı. Türk bilim insanları Prof. Dr. Uğur Şahin ve Prof. Özlem Türeci'nin kurucu ortakları olduğu Alman biyoteknoloji firması BioNTech ve Amerikan ilaç şirketi Pfizer ile geliştirdiği aşı, İngiltere İlaç ve Sağlık Ürünleri Düzenleme Kurumunun (MHRA) 2 Aralık 2020'de yaygın kullanımına onay vermesiyle \"dünyada tescillenen ilk Kovid-19 aşısı\" oldu. Kovid-19 ile mücadelede aşıların devreye girmesiyle, 2021 itibarıyla kontrollü açılım süreci başladı. Diğer yandan, aynı yıl uğradığı mutasyonlar sonrası Kovid-19'un Alfa, Beta, Delta, Gama ve Omicron varyantları ortaya çıktı. 2022'nin ortalarından itibaren ülkeler salgına ilişkin tedbirleri iyice gevşetirken, maske ve PCR testi zorunluluğu kalkmaya başladı. Vaka ve ölüm sayılarında düşüşler görüldü. Birleşmiş Milletler (BM) nezdinde 1948'de kurulan DSÖ, Kovid-19'la mücadelede \"yetersiz kalmak\", \"geç adımlar atmak\", \"çelişkili mesajlar vermek\" ve \"aşı çalışmalarından dolayı umutlanan insanlara korku pompalamaya devam etmek\" ile suçlandı. Dönemin ABD Başkanı Donald Trump, Çin'e yakın durmakla suçladığı DSÖ'ye 14 Nisan 2020'de finansal desteği askıya aldıklarını ve resmi olarak 6 Temmuz 2021'de Örgütten çekileceklerini duyurdu. ABD Başkanı Joe Biden, Ocak 2021'de göreve gelmesinin ilk haftasında DSÖ'ye geri dönülmesine yönelik kararnameyi imzaladı. DSÖ Genel Direktörü Tedros Adhanom Ghebreyesus, 5 Mayıs 2023'te Kovid-19'un \"uluslararası öneme sahip halk sağlığı acil durumu\" olarak sona erdiğini ancak \"küresel salgın\" olarak sınıflandırılmasının sürdüğünü bildirdi. DSÖ verilerine göre, dünya genelinde 25 Şubat'a kadar dünya genelinde toplam 774 milyon 771 bin vaka rapor edilirken, 7 milyon 35 bin ölüm kayıtlara geçti. Açıklanan rakamların sadece rapor edilen vaka sayıları olduğu, gerçek vaka ve ölüm sayılarının çok daha fazla olduğu da belirtilirken, toplam 13 milyar 59 milyondan fazla doz Kovid-19 aşısı uygulandı.", "summary": "Kovid-19 salgını, 2019'da Çin'in Vuhan kentinde başlayarak 2 yıl boyunca dünya genelinde hayatı ve ekonomileri olumsuz etkiledi. Dünya Sağlık Örgütü (DSÖ), 2020'de salgını küresel acil durum ilan etti. İlk aşılar 2020 sonunda uygulanmaya başlanırken, BioNTech-Pfizer aşısı ilk tescillenen aşı oldu. 2021'de aşılarla kontrollü açılımlar başladı ancak mutasyonlar nedeniyle varyantlar ortaya çıktı. 2022'de tedbirler gevşetildi, vaka ve ölüm sayıları düştü. DSÖ, 2023'te salgının uluslararası halk sağlığı acil durumu statüsünü sonlandırdı. Bugüne kadar 7 milyonun üzerinde ölüm gerçekleşti, 774 milyon vaka kaydedildi ve 13 milyardan fazla aşı dozu uygulandı."}
{"text": "DSÖ'nün internet sitesinden yapılan açıklamada, dünya genelindeki ortalama yaşam süresinde meydana gelen iyileşmelerin ve ilerlemenin Kovid-19 salgını sırasında tersine döndüğü bildirildi. Açıklamada, 2019-2021 yıllarında Kovid-19 salgını nedeniyle beklenen yaşam süresinin 1,8 yıl azalarak ortalama 71,4 yıla düştüğü kaydedildi. DSÖ Genel Direktörü Tedros Adhanom Ghebreyesus, konuya ilişkin yaptığı açıklamada, \"Kovid-19 salgını sadece 2 yıl içinde, beklenen yaşam süresinde 10 yıllık bir kazanımı tersine çevirdi.\" ifadesini kullandı. Ghebreyesus, gelecek nesilleri korumak amacıyla ülkelerin küresel bir salgın anlaşması üzerinde uzlaşmaları gerektiğinin altını çizdi. DSÖ'nün \"Dünya Sağlık İstatistikleri 2024\" raporuna göre, Amerika kıtası ve Güneydoğu Asya ülkeleri Kovid-19 salgınından en çok etkilenen yerler. Raporda, Kovid-19'un 2020 ve 2021 yıllarında Amerika kıtasında en sık rastlanan ölüm nedeni olduğu vurgulandı. Öte yandan, raporda, Batı Pasifik ülkelerinin Kovid-19 salgınının ilk iki yılında virüsten asgari düzeyde etkilendiği belirtildi. Beklenen yaşam süresi, bir kişinin ortalama ne kadar yaşadığını ortaya koyan istatistiki bir ölçüttür.", "summary": "DSÖ, Kovid-19 salgınının dünya genelindeki ortalama yaşam süresini 1,8 yıl azalttığını açıkladı, bu da 2019-2021 yıllarında beklenen yaşam süresini 71,4 yıla düşürdü. DSÖ Genel Direktörü Ghebreyesus, salgının 10 yıllık yaşam süresi kazanımını tersine çevirdiğini belirterek, ülkelerin küresel bir salgın anlaşması yapması gerektiğini vurguladı. Raporda, Amerika kıtası ve Güneydoğu Asya ülkelerinin en çok etkilenen bölgeler olduğu, Batı Pasifik ülkelerinin ise salgının ilk iki yılında daha az etkilendiği ifade edildi."}
{"text": "Sağlık Bakanlığı Koronavirüs Bilim Kurulu Üyesi Prof. Dr. Sema Kultufan Turan, \"Kovid-19 artık bir tür mevsimsel grip, viral enfeksiyon grubuna dahil edilebilir, 3 yıllık sürede virüs yapısı değişikliğe uğradı ve ağır hastalık oluşturma ihtimali azaldı.\" dedi. Ankara Bilkent Şehir Hastanesi Yoğun Bakım İdari Sorumlusu Prof. Dr. Turan, AA muhabirine yaptığı açıklamada, 3 yılın geride kaldığı Kovid-19 salgınında gelinen nokta ve diğer solunum yolu enfeksiyonlarının seyrine ilişkin değerlendirmelerde bulundu. Kovid-19 ilişkili hastalık tablosunun genel olarak azaldığını ama son dönemde pozitiflik oranlarında bir miktar artış olduğunu belirten Turan, \"Geçtiğimiz haftalarda pozitiflik oranı yüzde 5 civarındayken son günlerde biraz artarak yüzde 10'a ulaştı. Yani kişilerden alınan örneklerin yaklaşık yüzde 10'u pozitif çıkıyor. Bu tüm viral enfeksiyonlarda olduğu gibi Kovid-19'da da özellikle mevsimsel değişikliklerle bağlantılı oynamalardan kaynaklanıyor olabilir.\" ifadelerini kullandı. Kovid-19'un ağır hastalık oluşturup oluşturmamasının önemli olduğunu vurgulayan Turan, sözlerini şöyle sürdürdü: \"Neyse ki Kovid-19'un değişen virüs yapısıyla beraber ağır hastalık görülme oranı azaldı. Yani hastalıkla ilişkili hastaneye yatış, yoğun bakım ihtiyaç oranları düştü. Kendi hastanemizde de ayırdığımız, izole ettiğimiz yerler dışında ek bir alan açmaya gerek kalmıyor. Fakat Kovid-19 kaynaklı çevremizdeki gözlemler ve hastanemize başvuran kişiler, genel olarak evde çok ağır bir gribal enfeksiyon geçirdiğini belirtiyor. Genellikle kendilerini evde izole edip bu dönemi atlatıyorlar, doğrusu da bu zaten. Çünkü artık Kovid-19 da bir tür mevsimsel grip, viral enfeksiyon grubuna dahil edilebilir, bu semptomlarla ilerliyor. Kovid-19'un üç yıllık sürede gelinen noktada virüs yapısı değişikliğe uğradı ve ağır hastalık oluşturma ihtimali azaldı.\" Prof. Dr. Turan, Kovid-19 ve diğer tüm viral enfeksiyonların ileri yaştaki kişiler ve ek hastalığı olanlar için her zaman ağır hastalık riskini getirdiğinin altını çizdi. Bu nedenle hasta olan kişilerin mutlaka kendisini izole etmesi, kalabalık, kapalı ortamlarda maske takması gerektiğini anlatan Turan, süresi uzayan ve geçmeyen viral semptomlarla ilgili de şu uyarılarda bulundu: \"Yaklaşık 10 gün boyunca viral semptomları devam eden, bu süreçte hala kendisini kötü hisseden kişiler olabiliyor. Bu noktada şuna dikkat etmek gerekiyor; başta viral enfeksiyon gibi başlayan bir hastalığa uzayan süreçte eğer tekrarlayan ateş, sekresyon kalitesindeki değişiklik gibi ek semptomlar ekleniyorsa üzerine bir bakteriyel enfeksiyon yaşanıyor olabilir. Bu tip durumlarda kişiler tedavilerinin düzenlenmesi için mutlaka hekimlerine başvurmalı. Viral enfeksiyonlar sağlıklı bireylerde çoğunlukla 2-3 hafta içerisinde azalarak kaybolur. Fakat bu kişinin vücut direnci, kendine nasıl dikkat ettiğiyle de çok ilgili bir durum. Vücut direnci düşük, ek hastalığı olan kişilerde hastalık daha ağır seyredebilir. Önerimiz, kişilerin hastalık döneminde sıvı alımına dikkat etmeleri, sağlıklı besinler ve vitaminlerle kendilerini desteklemeleri.\" Turan, aşılamanın sadece Kovid-19 değil diğer tüm viral enfeksiyonlara karşı da koruma sağladığını, bireylerin aşılar sayesinde bu tip hastalıkları daha hafif atlatabildiğini vurguladı. Turan, 3 yılın geride kaldığı pandemiyle mücadelede özellikle 2020'nin oldukça zorlu bir yıl olduğunu anımsatarak, hem vatandaşların hem de sağlık çalışanlarının süreçten ciddi şekilde etkilendiğini dile getirdi. Kovid-19 ilk ortaya çıktığında dünya genelinde hiçbir sağlık otoritesinin bu virüsle nasıl mücadele edileceğine yönelik net bilgiye sahip olmadığına işaret eden Turan, şu değerlendirmelerde bulundu: \"Pandemide gerçekten çok zorlu bir süreç yaşadık, büyük bir mücadele verdik. Bilim Kurulunda yaptığımız toplantılar, hastanede yaptığımız görevlerimizde, çok duygusal anlar da sorunlu anlar da yaşadık. Sağlık sisteminin tüm emekçilerine ayrıca teşekkür ediyorum, personeli, hemşiresi, doktoru kim varsa ailelerini ikinci plana atıp o dönemde zorlu bir mücadele verdiler. Bu süreçte yaşamını kaybeden tüm meslektaşlarımıza, sağlık çalışanlarına da Allah'tan rahmet diliyorum. Umarım böyle bir salgını ne ülkemizde de ne dünyada bir daha görmeyiz.\"", "summary": "Prof. Dr. Sema Kultufan Turan, Kovid-19'un artık mevsimsel grip gibi bir viral enfeksiyon olduğunu ve ağır hastalık oluşturma ihtimalinin azaldığını belirtti. Turan, son dönemde Kovid-19 pozitiflik oranının artığını ancak hastaneye yatış ve yoğun bakım ihtiyacının azaldığını vurguladı. Ayrıca, aşıların tüm viral enfeksiyonlara karşı koruma sağladığını, bu yüzden insanların aşılanmalarının önemini de yineledi."}
{"text": "Kuzey Kore basınının, Devlet Acil Durum Önleme Merkezine dayandırdığı haberine göre, salgının ardından ilk kez yurt dışındaki Kuzey Korelilerin ülkeye dönüşüne izin verilecek. \"Düzenli bir sağlık muayenesi\" için bu kişiler 1 hafta zorunlu karantinaya girecek. Öte yandan analistler, bu adımla çoğunluğu Çin ve Rusya'da bulunan Kuzey Koreli öğrenci, işçi ve diğer vatandaşların ülkeye dönüşünün mümkün olacağını belirtti. Kuzey Kore, son günlerde Kovid-19 salgını nedeniyle 3 yıldır sürdürdüğü kapanmayı sona erdireceğinin işaretlerini vermişti. Kovid-19 salgınının başlamasının ardından sınırlarını kapatan Kuzey Kore'den, yaklaşık 3 yıl sonra yurt dışına ilk yolcu uçağı 22 Ağustos'ta hareket etmişti. Uçuş takip sitesi Flightradar24'ün verilerine göre, Kuzey Kore'nin başkenti Pyongyang'dan kalkan ulusal hava yolu şirketi Air Koryo'nun \"JS151\" sefer sayılı uçağı, Çin'in başkenti Pekin'e inmişti. Çinli ve Rus yetkililer geçen ay başkent Pyonyang'da düzenlenen askeri törene katılmış, salgının başlamasından bu yana ülkeyi ziyaret eden ilk yabancı ülke heyetleri olmuşlardı. Öte yandan geçen hafta Kuzey Koreli tekvando milli takımı sporcuları, Kazakistan'da düzenlenen Dünya Şampiyonası'na katılmak için trenle bu ülkeye gitmek üzere kara yoluyla Pekin'e hareket etmişti.", "summary": "Kuzey Kore, salgının ardından ilk kez yurt dışındaki Kuzey Korelilerin ülkeye dönüşüne izin vereceğini açıkladı. Dönüş yapan kişiler 1 hafta süresince sağlık muayenesi için zorunlu karantinaya girecek. Bu adım, çoğunluğu Çin ve Rusya'da bulunan Kuzey Koreli vatandaşların geri dönmesini sağlayacak."}
{"text": "Kovid-19 kısıtlamaları döneminde İngiltere'de Sağlık Bakanlığı yapan Matt Hancock, kısıtlamalar ve salgın uygulamalarıyla ilgili WhatsApp mesajlarının, paylaştığı gazeteci tarafından basına verilmesini eleştirerek, \"Çok büyük bir ihanet ve güveni suiistimal.\" dedi. Hancock'un salgın döneminde kısıtlama kararlarını zamanında almaması ve kısıtlamaların uzun olmasıyla ilgili tartışmalar, birlikte \"Pandemi Günlüğü\" kitabı hazırlığını yaptığı gazeteci Isabel Oakeshott'la paylaştığı WhatsApp mesajlarının medyaya sızdırılması üzerine başladı. Oakeshott, yaklaşık 100 bin mesajı İngiltere'nin The Telegraph gazetesine sızdırdı. Hancock, mesajların basına sızdırılmasına tepki göstererek, \"Çok büyük bir ihanet ve güveni suiistimal.\" açıklaması yaptı. Salgınla mücadele için yoğun biçimde çalışan kişilerin haberlerden duyduğu rahatsızlık nedeniyle özür dileyen Hancock, \"Isabel'in yalan iddialarıyla ilgili daha başka açıklama yapmayacağım. Bu iddialara daha uygun bir yerde, soruşturmada yanıt vereceğim. Böylece salgında ne olduğu ve neden olduğuna dair tam ve objektif bir anlayışa dayalı olarak tüm dersleri doğru bir şekilde alabiliriz.” ifadelerini kullandı. Hancock, The Telegraph'ın yayımladığı bazı mesajları ise \"manipüle edildiği\" iddiasıyla reddetti. Bu açıklamaları BBC'ye değerlendiren Oakeshott ise toplumun yararına hareket ettiğini belirterek, \"Milyonlarca insan, hepimiz çoğu zaman siyasi nedenlerle, zayıf kanıtlara dayanan tekrar tekrar kapatmalardan çok olumsuz etkilendik.\" diye konuştu. Oakeshott'un, birlikte hazırladıkları kitap kapsamında Hancock'tan aldığı WhatsApp görüşme dökümlerini basına sızdırması üzerine o dönemde Hancock'un aldığı kararlar ülkede yeniden sorgulanmaya başlamıştı. The Telegraph'ın yayımladığı mesajlarda Hancock'un başdanışmanı Chris Whitty'nin yaşlı bakımevlerine ziyarete gelenlere test yapılması talebini reddettiği ve yalnızca hastaneden gelenlere test yapılmasını istediği görülüyor. İki Kovid-19 dalgasında Galler ve İngiltere'de bakımevindeki 30 bin kişinin hayatını kaybettiği aktarılan haberde Hancock, Whitty'nin talebini ise \"suyu bulandıracağı\" gerekçesiyle reddediyor. Hancock, iddiaya göre 8 Nisan 2020'de semptomları olup olmadığına bakılmaksızın tüm bakımevi çalışanları, ziyaretçileri ve sakinlerinin test olması kararını desteklerken, bu karardan 14 Nisan'da vazgeçti. Bakımevlerindeki herkese test yapma uygulamasına ise aynı yılın temmuz ayında karar veriliyor. Bir başka mesajda ise Hancock'un Kovid-19 testi sıkıntısı yaşanan dönemde milletvekili Jacob Rees-Mogg'un evine çocuğu için özel olarak test kiti gönderip ardından da kitin laboratuvara götürülmesine aracılık ettiği görülüyor.", "summary": "İngiltere eski Sağlık Bakanı Matt Hancock, salgın döneminde birlikte kitap hazırladığı gazeteci Isabel Oakeshott'un WhatsApp mesajlarını basına sızdırmasını \"ihanet ve güveni suiistimal\" olarak nitelendirdi. Oakeshott, mesajları The Telegraph'a sızdırarak Hancock'un salgın yönetimiyle ilgili aldığı kararları yeniden gündeme taşıdı."}
{"text": "Ghebreyesus, DSÖ'nün haftalık basın toplantısında yaptığı açıklamada, 3 ay önce Kovid-19'un uluslararası öneme sahip bir halk sağlığı acil durumu olarak sona erdiğini ancak küresel bir sağlık tehdidi olmaya devam ettiğini duyurduğunu hatırlattı. O tarihten itibaren küresel olarak bildirilen Kovid-19 vakaları ve ölümlerde yaşanan düşüşün sürdüğünü kaydeden Ghebreyesus, DSÖ'ye veri bildiren ülke sayısında da azalış olduğunu belirtti. Ghebreyesus, \"Bu durum, diğer ülkelerde ölümlerin veya hastaneye yatışların olmadığı anlamına gelmiyor, onları DSÖ'ye bildirmedikleri anlamına geliyor. Aşılama, enfeksiyon veya her ikisine karşı artan toplum bağışıklığı ve daha iyi klinik bakım ile erken teşhis sayesinde ciddi hastalık ve ölüm riski bir yıl öncesine göre çok daha düşük durumda. Bu ilerlemelere rağmen DSÖ, Kovid-19'un küresel halk sağlığı üzerindeki riskini yüksek olarak değerlendirmeyi sürdürüyor.\" dedi. Virüsün tüm ülkelerde dolaşmaya, öldürmeye ve değişmeye devam ettiğini vurgulayan Ghebreyesus, \"DSÖ bugün bir risk değerlendirmesi yayınladığımız EG.5 varyantı (Eris) da dahil olmak üzere çeşitli değişkenleri takip ediyor. Vaka ve ölümlerde ani bir artışa neden olabilecek daha tehlikeli bir Kovid-19 varyantının ortaya çıkma riski devam ediyor.\" diye konuştu. Ghebreyesus, DSÖ Acil Durum Komitesi'nin tavsiyesi üzerine ülkelere Kovid-19 ile mücadele konusunda önerilerde bulunurken, tüm ülkeleri, daha uzun vadeli sürdürülebilir COVID-19 yönetimine geçmek için ulusal Kovid-19 programlarını güncellemesi gerektiğini kaydetti. Virüsteki değişimlerin yanı sıra hastalık şiddeti ve nüfus bağışıklığındaki eğilimleri tespit etmek için ülkelere Kovid-19 ile ilgili gözetimi sürdürme çağrısında da bulunan Ghebreyesus, tüm ülkelerin Kovid-19 verilerini DSÖ'ye veya açık kaynaklara bildirmesi gerektiğinin altını çizdi. Özellikle riskli gruplarda yer alan kişiler için Kovid-19 aşısının sunulmaya devam edilmesi gerektiğinin de altını çizen Ghebreyesus, \"Bu tavsiyelerin uygulanması sadece Kovid-19'a karşı korunmaya yardımcı olmayacak, aynı zamanda ülkelerin diğer hastalıkları önlemesine ve bunlarla mücadelesine de yardımcı olacaktır. Geleceği tahmin edemeyiz ama ona hazırlanabiliriz.\" diye konuştu. DSÖ, bugün Eris varyantına ilişkin yeni bir rapor yayımladı. Rapora göre, önceden \"gözlem altındaki varyant\" olan ve statüsü \"izlenmesi gereken varyant\" olarak değiştirilen Eris'in yaygınlığında istikrarlı bir artış olurken, 7 Ağustos itibarıyla 51 ülkeden 7 binin üzerinde numune paylaşıldı. Mevcut kanıtlara dayanarak, Eris'in oluşturduğu halk sağlığı riski, diğer mevcut Kovid-19 varyantlarının riskine benzer şekilde \"küresel düzeyde düşük\" olarak değerlendirildi. Eris'in, özelliklerine bağlı olarak küresel olarak yayılabileceği ve vakalarda artışa neden olabileceği kaydedildi.", "summary": "DSÖ Genel Direktörü Ghebreyesus, Kovid-19'un halk sağlığı acil durumu olarak sona erdiğini ancak hala küresel bir tehdit oluşturduğunu vurguladı. Enfeksiyonlar ve ölümlerde düşüş olsa da, yeni varyantlar ve risklerin devam ettiğini belirterek, ülkeleri Kovid-19 programlarını güncellemeye ve verileri DSÖ'ye bildirmeye çağırdı. Eris varyantı, küresel olarak yayılma riski taşıyor, ancak halk sağlığı riski düşük olarak değerlendiriliyor"}
{"text": "Merkezi Hıbey eyaletinde bulunan CSPC İlaç Grubundan yapılan açıklamada, \"SYS6006\" adı verilen aşıya, Çin Ulusal Tıp Ürünleri İdaresinin onay verdiği duyuruldu. Açıklamada, Çin'de acil kullanımına onay verilen ilk mRNA tipi olan \"SYS6006\"nın, klinik denemelerde Omicron varyantının BA.5, BF.7, BQ.1.1., XBB.1.5 ve CH.1.1. alt varyantlarına karşı etkili olduğu bildirildi. Ülkede Kovid-19 vakalarının yaygın olduğu 10 Aralık 2022 ile 18 Ocak 2023 arasında 4 bin kişi üzerinde yapılan klinik denemelerde iki doz uygulanan kişilerde virüse karşı yüzde 85,5 oranında koruma sağlandığı belirlendi. Çin ana karasında halen inaktif, protein alt-birim ve virüs vektörü yöntemleri ile geliştirilen 8 tip Kovid-19 aşısı kullanılıyor. Biontech ve Moderna'nın dünyada yaygın kullanılan mRNA tipi aşıları Hong Kong ve Makau Özel İdari Bölgeleri'nde uygulanıyor. Ülkede daha önce 7 mRNA aşı adayına klinik deneme için onay verilmiş, bunlardan bazıları insanlar üzerinde denenmeye başlanmıştı. Çin'in Kovid-19 salgının başından beri uyguladığı, \"sıfır vaka\" olarak adlandırılan, büyük çaplı kapanma, karantina ve seyahat kısıtlamalarını gerektiren salgın kontrol tedbirlerinin 7 Aralık 2022'de aniden kaldırılmasının ardından vakalar hızla artmış, ülke bugüne dek görülen en büyük kitlesel yayılmayla karşı karşıya kalmıştı. Aradan geçen sürede 1,4 milyarlık nüfusun en az 1 milyarına virüs bulaştığı tahmin edilirken, Çin yönetimi, 17 Şubat'ta Kovid-19 salgınına karşı \"kesin zafer\" kazanıldığını ilan etmişti.", "summary": "Çin, ilk mRNA tipi Kovid-19 aşısı \"SYS6006\"yı onayladı. Aşı, klinik denemelerde Omicron'un çeşitli alt varyantlarına karşı yüzde 85,5 oranında koruma sağladı. Bu, Çin'in onayladığı ilk mRNA aşısı olup, 2022 sonunda artan vakalar sonrası ülkenin salgına karşı yeni bir adım attığını gösteriyor."}
{"text": "AA muhabirinin derlediği bilgilere göre, DSÖ, 30 Ocak 2020'de salgın nedeniyle \"küresel acil durum\" ilan etti, 11 Şubat 2020'de de yeni tip koronavirüse \"Kovid-19\" adı verildiğini açıkladı. İlerleyen günlerde tüm dünya virüsle ilgili gelişmelere odaklanırken, salgının kontrol altına alınmasına yönelik tedbirler tüm ülkelerin ana gündemi oldu. Türkiye'de ilk Kovid-19 vakası 11 Mart 2020'de görülürken, bu tarih aynı zamanda Kovid-19'un DSÖ tarafından \"küresel pandemi\" ilan edildiği gün oldu. DSÖ Genel Direktörü Tedros Adhanom Ghebreyesus, 11 Mart 2020'de Kovid-19'un yayılma hızının alarm verici düzeyde olduğunu belirterek, Kovid-19'u resmen \"salgın\" ilan etti. Dünya, Kovid-19 salgınından ilk kez Çin'in 31 Aralık 2019'da Vuhan kentinde \"kaynağı bilinmeyen gizemli solunum yolu hastalığının\" ortaya çıktığını DSÖ'nün bildirmesiyle haberdar oldu. Hızla dünya geneline yayılan salgın, insanları evlerine kapattı, ekonomileri etkiledi ve bugüne kadar milyonlarca kişinin hayatını kaybetmesine yol açtı. Hastalık, ilk kez Çin'in Hubey eyaletine bağlı Vuhan kentindeki deniz ürünleri gıda pazarını ziyaret eden kişilerde görüldü. Sebebi anlaşılamayan \"solunum rahatsızlığı\" şikayetiyle ilk hasta 17 Kasım 2019'da hastaneye başvurdu. Akciğer iltihaplanmasına yol açan hastalığa bilinmeyen yeni bir virüsün sebep olduğu anlaşılacaktı. DSÖ, 7 Ocak 2020'de gizemli hastalığın Kovid-19'dan kaynaklandığını açıkladı. Yarasalardaki bir betakoronavirüsün insana geçerken mutasyona uğramış hali olduğu düşünülen bu koronavirüse \"2019-nCov\" adı verildi. Mart 2020'nin ardından salgının kontrol altına alınması ve önlenmesine yönelik tedbirler, bütün ülkelerin ana gündemi haline geldi. DSÖ, Kovid-19 salgınının yayılmasını önlemek için 5 Haziran 2020'de hükümetlere ilk kez halka açık yerlerde kumaş \"yüz maskeleri\" takılmasının teşvik edilmesi yönünde tavsiyede bulundu. İş yerleri, okullar ve diğer halka açık yerlerde kapanmaya gidilirken, insanlar bir süre \"yüz yüze\" sürdürdükleri hayata ara vermek durumunda kaldı. Başta DSÖ tarafından olmak üzere neredeyse tüm ülkelerde vatandaşlara hastalıktan korunmak için \"maske, mesafe ve hijyen\" gibi önlemlere dikkat edilmesi uyarısı yapıldı. Hastalığa yakalananların, hastaneler ya da diğer belirlenen alanlarda karantinaya alınmasına yönelik uygulama başladı. Yurt dışına seyahat edecekler veya hastalık belirtisi olanlar için PCR testi uygulamasına geçildi. Dünyada Kovid-19'a karşı bağışıklık sağlamayı amaçlayan aşı çalışmaları, 1 yıldan kısa sürede ilk sonuçlarını verdi. Potansiyel Kovid-19 aşılarından 2'si, klinik denemeler dışında virüsten koruma amacıyla insanlara uygulanmaya başladı. Amerikan ilaç şirketi Pfizer ile Türk bilim insanı Prof. Dr. Uğur Şahin'in kurucu ortağı olduğu Alman biyoteknoloji firması BioNTech'in geliştirdiği Kovid-19 aşısı, İngiltere İlaç ve Sağlık Ürünleri Düzenleme Kurumunun (MHRA) 2 Aralık'ta 2020'de yaygın kullanımına onay vermesiyle \"dünyada tescillenen ilk Kovid-19 aşısı\" oldu. Böylece 2021 yılıyla Kovid-19 ile mücadelede aşılar devreye girdi. 2021 yılı itibarıyla ülkelerde kontrollü açılım süreci başlarken, toplulukların olduğu mekanlara girişlerde PCR testi veya aşı sertifikası sorulmaya başlandı. Öte yandan 2021'de Kovid-19'un dünya genelinde yayılması sonucu uğradığı mutasyonlar, farklı ülkelerde Alfa, Beta, Delta, Gama ve Omicron varyantlarının ortaya çıkmasına neden oldu. 2022'nin ortalarından itibaren ülkeler salgına ilişkin tedbirleri iyice gevşetirken, maske ve PCR testi zorunluluğu kalkmaya başladı. Vaka ve ölüm sayılarında düşüşler yaşansa da DSÖ ve ülkelerin temsilcileri, vatandaşlara \"Kovid-19'a karşı kişisel tedbirlerini sürdürme ve hatırlatma dozlarını yaptırmaları\" çağrılarını yineliyor. Özellikle Avrupa'da 2022 yılının ikinci yarısından sonra düşüş yaşandı. Birleşmiş Milletler (BM) nezdinde 1948'de kurulan DSÖ'ye salgın nedeniyle duyulan güven sarsılırken, örgüt, tarihinin en zor döneminden geçiyor. İkinci Dünya Savaşı'ndan bu yana insanlığın tanık olduğu en büyük sağlık krizi olan Kovid-19, DSÖ'yü adeta \"hedef tahtası\" haline getirdi. Tüm dünyayı saran salgın korkusu, insan doğası gereği bir suçlu arayışını da beraberinde getirdi ve gözler DSÖ ile virüsün ortaya çıktığı Çin'e çevrildi. Küresel sağlık otoritesi DSÖ, Kovid-19'la mücadelede \"yetersiz kalmak\", \"geç adımlar atmak\", \"çelişkili mesajlar vermek\" ve \"aşı çalışmalarından dolayı umutlanan insanlara korku pompalamaya devam etmek\" ile suçlandı. DSÖ, \"Çin'in salgındaki rolünü gizlemek, hatta teşvik etmek, Çin'in piyonu olmak, küresel acil durum ve pandemi ilan edilmesinde geç davranmak, ülkelere defalarca 'Çin ile sınırlarınızı kapatmayın' çağrısı yaparak salgının küresel boyutta hızla yayılmasında büyük pay sahibi olmakla\" ilgili de suçlamalara maruz kaldı. Dönemin ABD Başkanı Donald Trump, DSÖ'yü \"gerekli reformları yapmamak\", \"Çin'in kuklası olmak\", \"Çin odaklı davranmak\" ve \"salgının boyutlarını örtbas etmekle\" suçladı. Trump, 14 Nisan 2020'de DSÖ'yü Kovid-19 salgınıyla mücadelede başarısızlıkla ve Çin'e yakın durmakla suçlarken, örgüte sağlanan finansal desteği askıya aldıklarını açıkladı. ABD yönetimi de DSÖ'den resmi olarak 6 Temmuz 2021'de çekileceğini bildirdi. Ancak ABD Başkanı Joe Biden, Ocak 2021'de göreve gelmesinin ilk haftasında Trump'ın Kovid-19 salgınından sonra ayrıldığı DSÖ'ye geri dönülmesine yönelik kararnameyi imzaladı. BM Genel Sekreteri Antonio Guterres, Biden'ın DSÖ'ye yeniden katılma kararını memnuniyetle karşıladı. Kovid-19'un nereden çıktığına dair şüpheler halen sürerken, DSÖ öncülüğünde salgının kökenlerinin bulunmasına yönelik araştırmalar devam ediyor. Ghebreyesus, 3 Mart'ta yaptığı açıklamada, \"Son dönemde medyada çıkan haberler ve politikacıların yorumlarının aksine DSÖ'nün Kovid-19 salgınının kökenlerini belirleme çalışmalarından vazgeçmediğini açıkça belirtmek isterim.\" dedi.​​​​​​​ DSÖ 2021'de Kovid-19 Patojenlerinin Kökenini Araştırmak İçin Bilimsel Danışma Grubunu (SAGO) kurarken, SAGO geçen yılki raporunda, salgının kökenlerine ilişkin çeşitli hipotezleri doğrulamak veya ortadan kaldırmak için Çin veya başka ülkelerde yapılması gereken temel çalışmaları belirlediğini kaydetmişti. DSÖ, Çin'i ve diğer ülkeleri veri paylaşımı konusunda şeffaf olmaya, gerekli araştırmaları yapmaya ve sonuçları paylaşmaya çağırmaya devam ederken, bunun salgının nasıl başladığına dair anlayışı ilerleteceğine inanıyor. Böylece gelecekteki salgınların önlenebilmesi, bunlara hazırlanılması ve yanıt verilmesi öngörülüyor. DSÖ üyesi ülkeler, gelecekte meydana gelebilecek salgın ve diğer acil durumlarla başa çıkabilmek, bunları önlemek ve müdahale gibi konularda küresel bir anlaşma için müzakerelerini sürdürüyor. DSÖ'nün salgınla mücadelede yaşanan ilerlemelere rağmen Kovid-19'u Uluslararası Halk Sağlığı Acil Durumu (PHEIC) olarak nitelendirilmeye devam etmesi kararı ve salgının \"küresel acil durum\" olma şekli sürüyor. Dünyanın, genel olarak vaka ve virüs kaynaklı ölüm sayıları açısından 3 yıl öncesine göre daha iyi konumda olduğunu belirten DSÖ, \"bu virüs hafife alınmamalıdır\" çağrılarını da yineliyor. DSÖ, daha geniş koruma sağlayabilen ve bulaşmayı da azaltabilen aşılar geliştirmek için araştırmaya yatırım yapmanın önemine işaret ediyor. Geçen yıl sonunda salgınla ilgili mücadeleye ilişkin son durumu açıklayan Ghebreyesus, Kovid-19'la mücadelenin en etkili aracı olan aşının hala düşük gelirli ülkelerde yeterli sayıya ulaşamadığını aktararak, \"Düşük gelirli ülkelerde 5 kişiden 1'i aşılanabildi. Kovid-19'un teşhis ve tedavi araçlarına erişim, kabul edilemeyecek şekilde pahalı ve adil değil.\" ifadesini kullanmıştı. DSÖ verilerine göre, dünya genelinde 6 Şubat-5 Mart döneminde yaklaşık 4,5 milyon yeni Kovid-19 vakası görülürken, 32 bin can kaybı tespit edildi. Bir önceki aya kıyasla vaka sayısında yüzde 58, ölüm sayısında yüzde 65 oranında azalma oldu. Dünya genelinde 5 Mart itibarıyla toplam 759 milyon civarında vaka, 6,8 milyonun üzerinde can kaybı rapor edilirken, toplamda 13 milyar 229 milyon 673 bin 98 Kovid-19 aşısı yapıldı.", "summary": "Kovid-19'un küresel salgın ilanından sonra DSÖ, virüsün yayılma hızının azaldığını ancak hâlâ yüksek bir sağlık riski taşıdığını belirtti. Salgının başlangıcından bu yana aşılama ve tedavi yöntemlerindeki gelişmelere rağmen, dünya genelindeki vaka ve ölüm sayılarında hâlâ belirgin düşüşler yaşandı. DSÖ, düşük gelirli ülkelerde aşılama ve tedaviye erişim sorunlarına dikkat çekerken, Kovid-19’un küresel sağlık tehdidi olarak devam ettiğini vurguladı."}
{"text": "AA muhabirinin parti kaynaklarından edindiği bilgiye göre, Türk dış politikasının, bakanlık, parlamento ve parti düzeyinde, etkin bir iletişim ve koordinasyon çerçevesinde ilerlemesi ve parlamenter diplomasiyi güçlendirmek için milletvekilleriyle 4 ayrı toplantı düzenlendi. Marmara, Ege, Akdeniz, Doğu Anadolu, Güneydoğu Anadolu, Karadeniz ve son olarak İç Anadolu bölgesi milletvekillerinin katılımıyla gerçekleştirilen toplantılarda, Dışişleri Bakanı Hakan Fidan, dış politikaya ilişkin sunum yaptı. Bakan Fidan, İsrail'in Gazze'de devam eden katliamları, Suriye'deki yeni yönetim, ikinci Trump döneminde ABD ile ilişkiler, dünya ticaret gündemi, Yemen'deki olaylar, Rusya- Ukrayna savaşı, Avrupa'da yükselen aşırı sağ, Irak'taki güncel durum, Balkanlar'daki gerilim, BRICS, Avrupa Birliği ile ilişkiler, vize muafiyeti, Kuzey Kıbrıs Türk Cumhuriyeti'nin uluslararası alanda tanınması, kültür diplomasisi, Mavi Vatan kapsamında Yunanistan ile ilişkiler, Türk Devletleri Teşkilatı'nın güncel durumu, Türkiye'nin Etiyopya-Somali sorunundaki arabulucu rolü, ülkelerin güvenlik ihtiyacı ve silahlanmanın artışı gibi birçok güncel meseleler hakkında milletvekillerini bilgilendirdi. Milletvekillerinin sorularını tek tek cevaplandıran Bakan Fidan'ın AK Parti milletvekilleriyle bir araya gelerek, çalışmaları aktarma ve alınan geri bildirimler ile yönlendirme ve tavsiyeler doğrultusunda sağlıklı kararlar almanın büyük önem taşıdığını aktardığı öğrenildi. Toplantıda, Fidan'ın Türkiye dış politikasının her zaman dinamik bir süreçten geçtiğini ancak son dönemlerde bu dinamizmin daha da derinleştiğini, konuların çeşitlendiğini, katmanlı hale geldiğini ifade ettiği belirtildi. Fidan'ın, küresel ve bölgesel sorunlara, AK Parti'nin değerlerini esas alarak çözüm üretmek için çalıştıklarını vurguladığı dile getirildi. AK Parti Genel Başkan Yardımcısı Zafer Sırakaya da toplantılarda, milletvekillerine, birimin çalışmaları ile AK Parti'nin farklı ülkelerden iktidar partilerinin de aralarında bulunduğu siyasi partilerle imzaladığı mutabakatlara ilişkin bilgi verdi. Sırakaya, bugüne kadar 16 siyasi partiyle anlaşmalar imzaladıklarını, gelecek dönemde başta Vietnam, Japonya, Güney Kore ve Endonezya iktidar partileri olmak üzere mutabakat metni imzaladıkları ülkeleri genişletme çalışmalarına devam edeceklerini vurguladı.", "summary": "Dışişleri Bakanı Hakan Fidan, AK Parti milletvekillerine, Türkiye'nin dış politikası ve güncel küresel meseleler hakkında bilgilendirme yaptı. Fidan, Gazze'deki katliam, Suriye'deki gelişmeler, ABD ile ilişkiler, Rusya-Ukrayna savaşı, Avrupa'daki aşırı sağ gibi konularda milletvekillerinin sorularını yanıtladı. Ayrıca, AK Parti'nin uluslararası iktidar partileriyle yaptığı mutabakatlara değinerek, gelecekte yeni anlaşmalar yapmayı planladıklarını söyledi."}
{"text": "Çelik, AA muhabirine, Türkiye'de 1 Mayıs'ın ilk defa 1906 yılında kutlandığını, 1935'te 1 Mayıs'ın tatil günü olarak ilan edildiğini, 1977'de 1 Mayıs'ta vahim olaylar yaşandığını, 12 Eylül 1980 askeri darbesinin ardından darbecilerin 1 Mayıs'ı tatil olmaktan çıkardığını hatırlattı. Çalışma ve Sosyal Güvenlik Bakanlığı döneminde çalışma mevzuatıyla ilgili birçok reform gerçekleştirdiğini dile getiren Çelik, \"Bunların taçlanması adına 1 Mayıs'ın tatil ilan edilmesiyle ilgili, başbakanımızdı o zaman Sayın Cumhurbaşkanımız, kendisine sendika başkanlarıyla birlikte ziyarette bulunduk ve '1 Mayıs'ı tatil ilan edelim. Emek bunu hak ediyor. Türkiye büyüyor, gelişiyor, üretiyor. Üretim emekçinin üzerinde oluyor.' dedik. Sayın Cumhurbaşkanımız bu işe çok sıcak baktılar ve bu konuyla ilgili çalışma yapmamızı söylediler.\" diye konuştu. Yasayı 2009 yılının Nisan ayında Meclis'e getirdiklerini ve komisyonlarda görüşmelerin yapıldığını, 1 Mayıs gününe yetiştirmek için çok gayret sarf ettiklerini anlatan Çelik, \"Nisan ayında Meclis'ten yasayı geçirdik ve 1 Mayıs'ta da 1 Mayıs Bayramını tatil günü olarak ilk kez yeniden kutlamış olduk.\" dedi. O günlerde yaşadığı bir anıyı da paylaşan Çelik, \"1 Mayıs'ı tatil ilan ettik, çalışma reformlarını bitirdik. 1 Mayıs günü Bakanlar Kurulu değişti ve akşam üstü çalışma bakanlığından devlet bakanlığına geçtim. Böyle bir özel anımız da var.\" şeklinde konuştu. Yasa faaliyetlerini sürdürürken muhalefetle, sendikalarla, tüm kesimlerle iç içe bu süreci yürüttüklerini kaydeden Çelik, \"Ne kadar kendinize göre dört dörtlük bir mevzuat hazırlasanız, mutlaka karşıt bir görüş olacak. Yoksa 1 Mayıs'ın tatil ilan edilmemesi diye bir görüş söz konusu değildi. İsmiyle veya yasanın yöntemiyle ilgili eleştiriler oldu. Ama genel itibarıyla ittifakla 1 Mayıs'ın tatil ilan edilmesi konusunu Meclis'te görüşerek yasayı geçirdik.\" ifadelerini kullandı. Tüm emekçiler için bir günün bayram günü olmasının önemli olduğunu dile getiren Çelik, \"Aslolan bunu bir çatışma vesilesi kılmamaktır. Bir bayram gününü neşe içerisinde bütün kesimlerin değerlendirmesi doğru olandır. Hatta bugünü emekçinin sorunları varsa, bunları dile getirme günü olarak, bunları nasıl iyileştirebiliriz şeklinde geçirmek için bu tatil ilan edildi. Yoksa tatil gününü, bir çatışma günü, kavga gününe dönüştürmek doğru değildir. Her toplumda olduğu gibi bizde marjinal unsurlar bitmez. O kesimlere, büyük kitlelerin alet olmaması önemlidir. Ama bu haklarını, taleplerini savunmamaları anlamına gelmez.\" Çelik, 1 Mayıs törenlerine işçilerle beraber katıldığını ve orada bir konuşma da yaptığını da anlattı. Coşkulu bir kalabalık olduğunu dile getiren Çelik, \"Bu coşkuyu kenara koymamak gerekir. Bu coşkuyu sürekli yaşatmak gerekir. Ama talep bitmez. Taleplerde de bulunmak gerekiyor. Hakların kazanılması mücadelesi bugünün mücadelesi de değil. İnsan var olduğundan beri hak mücadelesi devam ediyor.\" dedi. Magna Carta ve Hazreti Muhammed'in Veda Hutbesi'ne işaret eden Çelik, \"Bugün de yeni endüstriyel ilişkiler, teknolojideki gelişmeleri dikkate aldığınız zaman yeni hak arayışları olabilir. 1 Mayıs'ı buna vesile kılmak gerekiyor.\" ifadesini kullandı. Faruk Çelik, amaç 1 Mayıs'ı kutlamak, emekçinin hakkını korumak ve emekçiye yeni haklar elde etmekse bununla ilgili bütün platformların açık olduğunu belirterek, \"Ama dert başka bir şeyse, emek değilse ona söyleyecek hiçbir şeyim yok.\" diye konuştu. Bugün, Türkiye'nin bütün meydanlarının emekçilere açık olduğunu ifade eden Çelik, \"Bunu neden değerlendirmeyelim? Neden emeğin lehine kullanmayalım? Bu konuda bir inatlaşmayı ben doğru bulmuyorum. Ne kadar inatlaşmadan uzak kalırsak, emeğin mekan olarak da bizzat yaşadığı şartlar itibarıyla da talepleri neyse onlar çok daha kısa sürede yerine gelir.\" dedi. Bugün Taksim'in tartışıldığını dile getiren Çelik, sözlerini şöyle tamamladı: \"Buna ne ihtiyaç var? İstanbul'da devletin, hükümetin, valiliğin tahsis ettiği çok daha büyük alanlar var. Onları coşkuyla doldurun. İlla Taksim de olsun mu? Bunu bir inatlaşmanın sonucunda elde etmenin mümkün olmadığını herkes gördü. Yapılması gereken 1 Mayıs'ı 1 Mayıs gibi kutlamak, sonunda hiçbir şey ne emekçi için ne yöneticiler için sorun olmaz. Ama inatlaşmadan yana olan kesimler var. Bence çok yanlış yapıyorlar. Bunu tecrübelerime dayanarak ifade ediyorum.\"", "summary": "Faruk Çelik, 1 Mayıs'ın tatil günü olarak ilan edilmesi sürecini ve Türkiye'deki emek mücadelesini değerlendirdi. Çelik, 1 Mayıs'ın tatil ilan edilmesiyle ilgili yaptığı reformları, dönemin Cumhurbaşkanı ve Başbakanı ile görüşmelerini ve Meclis'teki süreci anlattı. Ayrıca, 1 Mayıs'ın kutlanmasının emekçilerin haklarını savunmak ve talepleri dile getirmek amacıyla önem taşıdığını vurguladı. Çelik, bu günün çatışma yerine, emekçilerin coşkuyla kutlanması gerektiğini belirterek, Taksim tartışmalarına karşı da alternatif alanların değerlendirilmesi gerektiğini ifade etti."}
{"text": "Çelik, parti genel merkezinde, Cumhurbaşkanı ve AK Parti Genel Başkanı Recep Tayyip Erdoğan'ın başkanlığında gerçekleştirilen milletvekilleriyle istişare ve değerlendirme toplantısının ardından basın mensuplarına açıklamalarda bulundu. Toplantıya, Bakanlar Kurulu, bazı MYK üyeleri ve 50 milletvekilinin katıldığını belirten Çelik, programda, milletvekillerinin iç ve dış politikayla ilgili değerlendirmeler yaptığını ve Cumhurbaşkanı Erdoğan'ın soruları yanıtladığını söyledi. Çelik, Cumhurbaşkanı Erdoğan'ın toplantının açılışında yaptığı konuşmada, Cumhur İttifakı’nın büyük bir inisiyatifle sahip çıktığı ve öncülük ettiği \"Terörsüz Türkiye\" sürecinin başarıya ulaşması için gereken hassasiyetin gösterilmesini ve bu sürece destek verilmesini istediğini belirtti. Sürecin bütün yönleriyle takip edildiğine işaret eden Çelik, şunları kaydetti: \"Terör örgütünün bütün unsurlarıyla, tüm şubeleri ve uzantılarıyla birlikte silah bırakması ve feshini ilan etmesi gerekmektedir. Terör örgütünün feshini ilan etmesi ve silah bırakmasıyla ortaya çıkacak süreç, çok önemli bir aşamaya işaret edecektir. Bu aşamadan sonra, bölgede terör örgütlerini vekalet savaşlarının parçası olarak kullananların emperyalist denklemlerinin bozulmasına yönelik yepyeni bir sayfa açılacaktır. Bu, bölge için büyük bir ilham kaynağı olacaktır. Bölgemizdeki kaynamanın ve bazı çatışmaların fay hatlarını tetiklemeye yönelik tüm kötücül projelerin engellenmesi açısından son derece stratejik bir gelişme olacaktır.\" Ömer Çelik, terörün yarattığı yüksek tansiyonun, terör örgütünün kendini feshetmesi ve silah bırakmasıyla ortadan kalkacağını; bunun da demokrasinin daha güçlü bir siyasi enerjiyle donanmasına imkan sağlayacağını belirterek, şöyle konuştu: \"Bu çerçevede, terörün sona ermesine yönelik olarak terör örgütünün kendini feshetmesi ve silah bırakmasına dair atacağı her somut adım, yeni olumlu karşılıkları ve adımları beraberinde getirecektir. Örgütün fesih ve silah bırakma kararını bir an önce açıklaması son derece önemlidir. Sürecin mutlaka somut biçimde gerçekleşmesi, sözde kalmaması gerekmektedir. Kararın açıklanmasının ardından, bunun sahada nasıl uygulanacağı devlet kurumları tarafından takip edilecek, organize edilecek ve süreç, devlet politikası gereği Cumhurbaşkanı Sayın Recep Tayyip Erdoğan'a raporlanacaktır.\" Hindistan ve Pakistan arasında çıkan gerilime değinen Çelik, sözlerini şöyle sürdürdü: \"Pakistan'a yapılan saldırıyı şiddetle kınıyoruz ve reddediyoruz. Hindistan tarafı, bunu daha önceki terör saldırılarına karşılık olarak ifade ediyor. Fakat Pakistan tarafı terörün araştırılmasıyla ilgili kapsamlı bir komisyon kurulmasını ve araştırılmasını istemişti. Doğru olan da buydu. Bunun araştırılmasıyla ilgili mekanizmanın hayata geçmesi ve kapsamlı bir şekilde araştırılması ve soruşturulması gerekiyordu. Bunun yapılmaması üzerine sivil alanları ve sivil yapıları, sivil kişileri hedefleyecek şekilde füzelerle ve savaş uçaklarıyla Hindistan'ın Pakistan'a yaptığı saldırı, hiçbir şekilde kabul edilemez. Bunu şiddetle kınadığımızı ifade ediyoruz. Tansiyonun daha fazla yükselmemesi için gereken adımların atılması gerekir. Hindistan'ın yaptığı saldırı, sorumsuzca tansiyonu yükselten kışkırtıcı bir saldırıdır. Bundan sonra bölgede savaşı tetikleyecek bir tablonun ortaya çıkmamasını temenni ediyoruz.\" Ömer Çelik, bir basın mensubunun, \"Cumhurbaşkanı Erdoğan'ın dün Bahçeli ile yaptığı görüşmede Terörsüz Türkiye süreci ele alındı mı?\" sorusu üzerine, \"Sayın Cumhurbaşkanımız ile Sayın Devlet Bahçeli sık sık hem külliyede hem Sayın Bahçeli'nin konutunda bir araya geliyor. Bütün siyasi konuların üzerinden geçiliyor. Cumhur İttifakı'nın şu anda birinci maddesi, aynı zamanda bir devlet politikası olan Terörsüz Türkiye sürecidir. Tabii ki bunun ele alındığını değerlendirebiliriz.\" ifadelerini kullandı.", "summary": "Ömer Çelik, Cumhurbaşkanı Erdoğan'ın başkanlığında yapılan milletvekilleriyle istişare toplantısının ardından açıklamalarda bulundu. Çelik, \"Terörsüz Türkiye\" sürecinin başarıya ulaşması için gereken hassasiyetin gösterilmesini ve terör örgütünün silah bırakıp feshetmesi gerektiğini vurguladı. Ayrıca, Hindistan'ın Pakistan'a saldırısını kınadıklarını ve tansiyonun artmaması için adımlar atılması gerektiğini belirtti. Çelik, Cumhur İttifakı'nın ana hedefinin \"Terörsüz Türkiye\" süreci olduğunu söyledi."}
{"text": "Dışişleri Bakanlığı kaynaklarına göre, Bakan Fidan'ın yapacağı görüşmelerde, ikili ilişkilerin yanı sıra Gazze'deki durum, Suriye'deki gelişmeler ve diğer bölgesel konular ele alınacak. Görüşmelerde, Gazze'de yaşanan insani felaket karşısında, sahadaki önceliğin ateşkesin yeniden tesis edilmesi ve insani yardımların kesintisiz bir biçimde ulaştırılması olduğu vurgulanacak. Fidan, Gazze'de kalıcı bir ateşkesin sağlanması için İsrail üzerindeki baskının artırılması gerektiğini, Türkiye'nin, Filistinlileri anavatanlarından zorla göç ettirmeye yönelik her türlü girişimin karşısında durduğunu yineleyecek. Bakan Fidan, uluslararası toplumun İsrail'in, Suriye topraklarına yönelik devam eden saldırılar karşısında caydırıcı adımlar atması gerektiğini vurgulayacak ve Türkiye'nin, Suriye'nin toprak bütünlüğüne ve egemenliğine olan desteğini teyit edecek. Fidan, Suriye'de halkın yaşam koşullarını ağırlaştıran ve kalkınma çabalarını sekteye uğratan yaptırımların kaldırılmasının önemine dikkati çekecek. Toplantıda Türkiye ve BAE'nin bölgede barış ile istikrarın sağlanması için atabilecekleri ortak adımlar hakkında görüş alışverişinde bulunması da öngörülüyor. Bakan Fidan, BAE'yi en son 24-25 Aralık 2024'te ziyaret etmişti.", "summary": "Dışişleri Bakanı Hakan Fidan, Gazze'deki insani durumu, Suriye'deki gelişmeleri ve bölgesel meseleleri görüşmek üzere bir dizi toplantı yapacak. Fidan, Gazze'de ateşkesin sağlanması ve insani yardımların kesintisiz ulaşması gerektiğini vurgulayacak, İsrail'e baskının artırılması gerektiğini belirtecek. Ayrıca, Suriye'deki toprak bütünlüğüne olan desteği teyit edecek ve yaptırımların kaldırılmasının önemine dikkat çekecek. Türkiye ve BAE'nin bölgede barış için atacakları adımlar da ele alınacak."}
{"text": "Yılmaz, sosyal medya hesabından, Cumhurbaşkanlığı Külliyesi'ndeki görüşmeye ilişkin yaptığı paylaşımda, şunları kaydetti: \"Görüşmemizde, iktisadi ve mali iş birliği protokolünün detaylarını kapsamlı biçimde ele aldık, bölgesel gelişmelerin yanı sıra önümüzdeki dönemde öncelik vereceğimiz projeleri ve iş birliği alanlarımızı değerlendirdik. Sayın Üstel'e nazik ziyaretleri ve yapıcı katkıları için teşekkür ediyorum.\"", "summary": "Yılmaz, sosyal medya üzerinden yaptığı paylaşımda, Cumhurbaşkanlığı Külliyesi'ndeki görüşmelerinde iktisadi ve mali iş birliği protokolünün detaylarını ele aldıklarını, bölgesel gelişmeleri ve önümüzdeki dönemdeki projeleri değerlendirdiklerini belirtti. Yılmaz, Sayın Üstel'e nazik ziyaretleri ve katkıları için teşekkür etti."}
{"text": "Cumhurbaşkanı Erdoğan, Cumhurbaşkanlığı Konferans Salonu'nda düzenlenen \"Türkiye 10. Uluslararası Kur'an-ı Kerim'i Güzel Okuma Yarışması Birinciler Birinciliği Ödül Töreni\"nde konuştu. Erdoğan, yeryüzünün dört bir yanında İslam'ın nuruyla tenevvür ederek din-i mübini İslam'ın izzetini gayesini, haşmetini bir zırh gibi giyinen, nazil olan ilk ayetten kutlu vahyin son cümlesine Kitabullah'ın hikmet ve hakkıyla idrak eden, hem veladeti hem de uhuvvetiyle beşeriyete şeref veren Fahr-i Kainat Efendimizin kutlu mirasına sıdk ile sarılanlara selam ve saygılarını iletti. Ömürlerini İslam'a, ümmete, insanlığa hizmetle geçiren tüm büyükleri ve hocaları rahmet ve tazimle yad eden Cumhurbaşkanı Erdoğan, \"Kalplerimizi böylesine güzel bir ruh ikliminde tekrar buluşturan Diyanet İşleri Başkanlığımıza teşekkür ediyor, İslam'a ve insanlığa hizmet yolunda kendilerine hayırlı ve bereketli çalışmalar diliyorum.\" ifadesini kullandı. Ödül alacakları da ayrı ayrı tebrik eden Erdoğan, şöyle devam etti: \"Yarışmaya ülkemizin yanı sıra Bahreyn, Endonezya, Fas, İran, Malezya, Mısır ve Tanzanya'dan katılan 15 yarışmacımızın her birini canıgönülden tebrik ediyoruz. Rabb'im sayılarını artırsın, hepsine ilimle, irfanla, güzel ahlakla süsledikleri uzun ve bereketli ömürler ihsan etsin. Rabb'imiz, Müzzemmil Suresi'nin 4. ayetinde şöyle emretmiştir: 'Kur'an'ı ağır ağır, tane okuyun.' Peygamber Efendimiz ise bir hadisi şerifinde, 'Kur'an'ı sesinizle güzelleştiriniz, çünkü güzel ses, Kur'an'ın güzelliğini daha da artırır.' buyurmuştur. Üstat Necip Fazıl'ın tabiriyle her harfinin gerisinde bir cihan gizli olan, Kur'an-ı Kerim'in berrak ve zarif bir sesle okunması, ondan aldığımız feyzi, bereketi, şüphesiz daha da derinleştiriyor. Lafzı ve manası kadar güzelliğiyle de eşsiz olan mukaddes kitabımızın bu özelliği İsra Suresi'nin 88. ayetinde şu şekilde ifade ediliyor: 'De ki, ant olsun, insanlar ve cinler bu Kur'an'ın bir benzerini getirmek üzere toplansalar ve birbirlerine de destek olsalar yine onun benzerini getiremezler.' Rahmet ve hidayet rehberi Kelamullah'ı dupduru bir tertil ile huşu içinde okuyan siz Kur'an bülbüllerini bir kez daha tebrik ediyorum. Rabb'im sizleri vesile kılarak, Kur'an'ın çizdiği istikamet üstü olmayı, Hatem'ül Enbiya Efendimizin sünnetinden ayrılmamayı, fikirlerimizle, yaşantımızla, eserlerimizle bu dünyada iz bırakmayı hepimize nasip eylesin. Rabb'im bu fani dünyada Mekke-i Mükerreme'den intişar eden o ilahi mesajı, Medine-i Münevvere'den yayılan o kutlu müjdeyi yeryüzünün dört bir yanına teşmil etmeye bizi, hepimizi müyesser kılsın.\" İslam coğrafyasının bilhassa son 2 asırdır pek çok saldırının, \"böl-parçala-yönet\" anlayışı etrafında kurgulanan sinsi planların hedefi yapıldığını belirten Erdoğan, \"Kimi zaman etnik ve mezhebi kimi zaman da kültürel farklılıklarımız bu hain planların tam da merkezine yerleştirildi. Tam 200 yıldır aramıza örülen duvarlar bizleri maalesef günden güne birbirimizden uzaklaştırdı.\" dedi. Bu duvarların harcının emperyalist bir zihniyetle karıldığını vurgulayan Erdoğan, \"Bu duvarların tuğlaları nifakla, nefretle, husumetle yükseltildi. Bu duvarların çizdiği sınırlar önümüze daima bir engel olarak çıkartıldı. Çok yakın bir geçmişe kadar dünyaya nizam veren, iyiliğin, adaletin ve erdemin merkezi olan İslam beldeleri bugün ne yazık ki eski gücünde değil. Aramızdaki vahdet, uhuvvet ve muhabbet şuuru üzülerek söylüyorum arzu ettiğimiz seviyelere bir türlü erişemiyor.\" ifadesini kullandı. Cumhurbaşkanı Erdoğan, bugün dünyanın çok radikal bir değişimin doğum sancılarını çektiğini belirterek, şunları kaydetti: \"Bir türlü çözüme kavuşturamadığımız savaşlar, çatışmalar ve istikrarsız süreçler bu hadiselerin kaçınılmaz olduğunu tekrar tekrar ortaya koyuyor. Eğer bu kötü gidişi tersine çevirmek, tarihin akışına yeniden yön vermek istiyorsak evvel emirde birliğimizi, dayanışmamızı, kardeşliğimizi yüceltmek mecburiyetindeyiz. Kısır gündemler ve suni tartışmalar eliyle bizi yolumuzdan alıkoymayı amaçlayan küresel güçlere geçit vermeden üzerimizdeki ölü toprağını bir an evvel atmak zorundayız. Bir kere şu soruları kendimize çok samimi bir şekilde sormamız gerekiyor: Bu hazin tablonun ortaya çıkmasında İslam coğrafyası olarak bizim hiç payımız yok mu? Yaşadığımız zorluklar, sınamalar, ihtilaflar karşısında birbirimize daha sıkı kenetlenemez miydik? El ele verip daha adil, daha müreffeh bir dünyayı hep birlikte inşa edemez miydik?İ'la-yı kelimetullahı mihver kabul ederek barışı, huzuru, güvenliği yeryüzünde hakim kılamaz mıydık? Geçmişten gerekli dersleri çıkarıp, geleceğe çok daha sağlam adımlarla yürüyemez miydik? Filistin'de, Suriye'de, Yemen'de, Somali'de, Sudan'da, Lübnan'da, daha pek çok yerde çekilen acıları dindiremez miydik? Ecdadın mirasına sahip çıkarak medeniyetimizi yeniden dünyanın en yüksek seviyesine getiremez miydik? Bu sorular hiç şüphesiz çoğaltılabilir. Ancak sorular farklı olsa da cevapların hep aynı olduğunu görüyoruz. Bununla birlikte zararın neresinden dönsek bizim için kardır. Onun için küfre giden yollardan biri olan ümitsizliğe asla düşmememiz gerekiyor. Aramızdaki bağları güçlendirmemiz, Allah'ın ipine sımsıkı sarılmamız, ruh ve gönül birliğimizi yeni baştan tesis ve tahkim etmemiz şarttır. Bunu başardığımız takdirde Allah'ın izniyle hiçbir güç önümüzde duramayacaktır.\" Cumhurbaşkanı Erdoğan, konuşmasına şöyle devam etti: \"Gelinen noktada önümüzde çok fazla alternatif bulunmuyor. Ya aslımıza dönecek, köklerimize sarılacak, bize güç veren asli değerlerimizle aramızdaki duvarları kaldıracağız ya da yapamadıklarımız için nedamet getirmeye devam edeceğiz\" diyen Erdoğan, \"Bizi ve bölgemizi sürükledikleri girdaptan, inanın başka türlü çıkamayız. Bu bakımdan hem kendi içimizde hem de uluslararası platformlarda tam bir birlik şuuruyla hareket etmekten başka yolumuz yoktur. Bize giydirilen bu gömleği artık yırtıp atmak mecburiyetindeyiz. Bunu da er ya da geç yapacağımıza, bu suskunluk sarmalını aşacağımıza bütün kalbimle inanıyorum.\" ifadesini kullandı. Bunu hamaset olsun diye söylemediğini belirten Erdoğan, salonda bulunan katılımcılara, \"Karşımızdaki şu tablo geleceğe dair umutlarımızı yeniden yeşertiyor. Sizlere baktıkça inancımız artıyor, mücadele azmimiz güçleniyor.\" diye seslendi. \"Unutmayın, 'Men sabera zafera'. Sefer bizden, zafer Allah'tandır. İnancımız her geçen gün daha da kökleşiyor\" ifadesini kullanan Erdoğan, konuşmasına şöyle devam etti: \"Zor günler yaşıyoruz. İslam dünyası olarak sancılı dönemlerden geçiyoruz. Bölgemizdeki çatışma ve savaşların ardı arkası kesilmiyor, mazlumların çığlıkları hepimizin yüreğini kor ateş gibi dağlıyor. Ama bütün bunlara rağmen umudumuzu asla kaybetmiyoruz. Unutmayın, iman varsa imkanın da olduğunu gayet iyi biliyoruz. İşte bu salondaki muhteşem ve muazzam atmosfer bunun müjdecisidir. Sabredecek, sabırla Allah'tan yardım dileyecek, hedeflerimizden asla kopmayacağız. İnşallah çok daha güvenli çok daha huzurlu yarınları el birliğiyle adım adım inşa edeceğiz.\" Uluslararası Kur'an-ı Kerim'i Güzel Okuma Yarışması ödül töreninin hayırlara vesile olmasını dileyen Erdoğan, ödül sahiplerini yürekten tebrik ederek, programa iştirak eden tüm misafirlere şükranlarını sundu. Konuşmasının ardından Erdoğan'a, Diyanet İşleri Başkanı Ali Erbaş, 5 ciltlik \"Hayat Rehberi Kur'an\" kitabını takdim etti. Kur'an-ı Kerim'i Güzel Okuma yarışması finalinde ödüle layık görülenlere hediyelerini veren Cumhurbaşkanı Erdoğan, daha sonra ödül alanlar ve jüriyle hatıra fotoğrafı çektirdi. Program öncesinde, Üsküdar Pazarbaşı Camisi İmam Hatibi Adem Bilgetay, Kur'an-ı Kerim tilavetinde bulundu.", "summary": "Cumhurbaşkanı Erdoğan, 10. Uluslararası Kur'an-ı Kerim'i Güzel Okuma Yarışması Ödül Töreni'nde konuşarak, İslam dünyasının yaşadığı zorluklara rağmen umudu kaybetmemeleri gerektiğini vurguladı. Yarışmaya katılan tüm ülkelerden yarışmacıları tebrik eden Erdoğan, Kur'an'ı güzel okumanın hem lafzı hem de manasıyla çok değerli olduğunu belirtti. Ayrıca, İslam coğrafyasındaki sorunların çözülmesi için birliği ve dayanışmayı güçlendirmeleri gerektiğine değindi. Erdoğan, \"Men sabera zafera\" diyerek, sabır ve inançla zaferin kazanılacağına inandığını belirtti. Programda, ödül kazananlara hediyeler verilirken, Diyanet İşleri Başkanı Ali Erbaş da Cumhurbaşkanı Erdoğan'a \"Hayat Rehberi Kur'an\" kitabını takdim etti."}
{"text": "Ankara'daki bir köpek eğitim akademisi bünyesindeki köpekler, arama kurtarma, narkotik ve bomba imha alanında uzmanlardan eğitim görüyor. Akademide yeteneklerine göre özel seçilen Labrador Retriever cinsi \"Maylo\" ve Golden Retriever cinsi \"Ayaz\" ise, Türkiye'de ilk olarak yer altındaki su kaçaklarını tespit etmek için eğitiliyor. Eğitimin ardından \"Kayıp Kaçak Su Tespit Köpeği\" olarak sınıflandırılacak olan Maylo ve Ayaz'a yavruluk dönemlerinden itibaren, şebeke sularındaki \"klor\" bileşeninin kokusu tanıtılıyor. Zaman sınırlaması bulunmayan eğitimlerde köpeklerin algı seviyesinin yükseltilmesi hedefleniyor. Köpeklerin eğitimlerini ve sahada çalışmasını AA ekibi görüntüledi. Eğitmenlerinden aldıkları komutları hızlıca yerine getiren Maylo ve Ayaz, toprak altına gömülen su dolu kavanozun yerini hassas burunları sayesinde kısa sürede tespit etti. Köpeklerin bulduğu kavanoz eğitmenlerince çıkarıldı. AA muhabirine konuşan Köpek Eğitim Uzmanı Hasan Saratlı, şu ana kadar eğitimlerde köpeklerin 40 santimetre derinlikte başarılı olduğunu, hedeflerinin ise 1,5-2 metre derinlikteki su kaçağına ulaşmak olduğunu anlattı. Görev köpeklerindeki en önemli özelliğin burunları olduğunu belirten Saratlı, sahibiyle kolay iletişim kurabilen, oyun oynama güdüsü gelişmiş, uyumlu ve sosyal olanların tercih edildiğini kaydetti. Saratlı, dünya genelinde susuzluğun çok büyük bir problem olduğunu belirterek, \"İsmini bizim koyduğumuz 'kayıp kaçak su tespit köpeği' için şu an çalışıyoruz. Barajlardan verilen suların, borulardaki kaçak yerlerini tespit etmek amacıyla, yaklaşık 1,5-2 metre derine inmeyi hedefliyoruz. Şu an 40 santimlerdeyiz. Çok da başarılı gidiyoruz. Dünya genelinde yüzde 10 kadar bir kayıp kaçak su var. Ülkemizde de yüzde 35, 40 civarında, barajlardan verilen sular, kaçak olarak kayboluyor. Bu sebeple de böyle bir köpek çalışmak istedik.\" diye konuştu. Köpeklerin 3, 6 ve 9 aylık periyotlarda sınava tabi tutulduklarını belirten Saratlı, başarılı olanların bir sonraki aşamaya geçtiklerini aktardı. Eğitimlerde, şebeke sularında klor olduğu için klor bulmaya yönelik çalıştıklarını ifade eden Saratlı, şunları kaydetti: \"Önce köpeklerimize klor maddesini tanıtıyoruz. Devamında da tanıttığımız suyla beraber zemine, toprak altına gömüyoruz. O şekilde çalışıyoruz. İlerleyen aşamalarda gerçekten patlamış borularda çalışmamız gerekiyor. Köpek burunlarına şu an yetişmiş bir cihaz yok. Köpekler cihazlardan çok üstünler. Bu hem bizim için, hem ülkemiz için çok değerli bir çalışma. Özellikle su bizim için çok önemli. Dünya genelinde susuzluk çok büyük bir sorun. Bunu çözmeyi planlıyoruz.\"", "summary": "Ankara'daki bir köpek eğitim akademisinde, Labrador Retriever \"Maylo\" ve Golden Retriever \"Ayaz\" isimli köpekler, Türkiye'de ilk kez yer altındaki su kaçaklarını tespit etmek için eğitiliyor. Eğitimlerinde şebeke sularındaki \"klor\" kokusu tanıtılan köpekler, toprak altına gömülen su dolu kavanozları hızlıca tespit edebiliyor. Eğitimlerde köpeklerin burun yetenekleri geliştirilirken, hedefleri 1,5-2 metre derinlikteki su kaçaklarını bulmak. Bu çalışma, ülkemizdeki su kayıplarını tespit etmede önemli bir adım olarak görülüyor."}
{"text": "Komisyon, AK Parti Samsun Milletvekili Mehmet Muş başkanlığında toplandı. DEM Parti Antalya Milletvekili Hakkı Saruhan Oluç, usule ilişkin söz alarak, TBMM Başkanvekili ve DEM Parti İstanbul Milletvekili Sırrı Süreyya Önder'in vefatı nedeniyle taziyede bulunan siyasi partilerin mensuplarına teşekkür etti. Komisyon Başkanı Muş da Önder için DEM Parti Grubuna başsağlığı dileklerini iletti. CHP Malatya Milletvekili Veli Ağbaba, Anayasa'ya aykırı uygulamaların kanun teklifi olarak gündeme geldiğini savundu. TRT yayınlarında CHP Genel Başkanı Özgür Özel ile CHP'li yöneticilere çok az süre verildiğini öne süren Ağbaba, TRT'ye yönelik eleştirilerde bulundu. İYİ Parti Samsun Milletvekili Erhan Usta, kanun teklifini eleştirerek, \"iktidarın Anayasa'ya uymadığı için sürekli torba yasalarla kanun yapılarak, yanlış ve hatalı işlemlerin düzeltilmeye çalışıldığını\" savundu. Teklifin ilk imza sahiplerinden AK Parti Balıkesir Milletvekili Mustafa Canbey, kanun teklifiyle, 703 sayılı Kanun Hükmünde Kararname (KHK) ile getirilen düzenlemelerin önemli bir kısmının aynı şekilde, bazılarının ise düzenleme tarihi esas alınıp, revize edilerek yeniden düzenlendiğini söyledi. Canbey, \"Kanun teklifimizle amacımız, hem Anayasa Mahkemesinin verdiği iptal kararlarının gereğini yerine getirmek hem de uygulamada doğabilecek tereddütleri bertaraf ederek sistemin işlerliğini güçlendirmektir. Bu kanun teklifi, Cumhurbaşkanlığı Hükümet Sistemi'nin kurumsal yapısının güçlendirilmesi noktasında katkı sağlayacaktır.\" dedi. Düzenlemenin içeriğine ilişkin bilgi veren Canbey, kariyer meslek alımlarında 35 yaş sınırının aranması, Uyuşmazlık Mahkemesi Başkanının Anayasa Mahkemesi üyeleri arasından seçilmesi, vergi incelemesine yetkili olan kamu görevlilerinin görevlerinden ayrıldıktan sonra üç yıl süreyle yapamayacakları görev ve işlere ilişkin düzenlemeler yapıldığını anlattı. Bilgi Teknolojileri ile İletişim Kurulu üyelerinin atanma şartlarının da düzenlendiğini belirten Canbey, ayrıca TRT Genel Müdürünün mali ve sosyal haklarının kanuni dayanağının belirlenmesi, TRT'nin faaliyetleriyle ilgili şirket kurabilmesi, satın alabilmesi veya ortak olabilmesi, TRT personelinin ek göstergelerinin Cumhurbaşkanınca belirlenmesi ve kurumda özel hukuk hükümlerine tabi olarak çalışan personele de Yönetim Kurulu onayı ile ikramiye verilebilmesine ilişkin düzenlenmeler yapılacağını kaydetti. Canbey, Kamu İhale Kurulu üyelerinin geçmişte veya halen herhangi bir siyasi parti ile ilişkilerinin bulunmamasının öngörüldüğünü, kamu kurum ve kuruluşlarında idari hizmet sözleşmesiyle veya iş mevzuatına tabi uzman ve uzman yardımcısı istihdamına ilişkin usul ve esaslar, özel bilgi ve uzmanlık gerektiren geçici mahiyetteki işlerde, yerli veya yabancı personelin tam zamanlı, kısmi zamanlı veya projelerle sınırlı olarak sözleşmeyle istihdam edilebilmesinin düzenlendiğini dile getirdi. Komisyonda, teklifin tümü üzerindeki görüşmeler sürüyor.", "summary": "TBMM'de, AK Parti Samsun Milletvekili Mehmet Muş başkanlığındaki komisyon, kanun teklifini görüşmek üzere toplandı. DEM Parti Milletvekili Hakkı Saruhan Oluç, vefat eden DEM Parti İstanbul Milletvekili Sırrı Süreyya Önder için başsağlığı dileklerini iletti. CHP Milletvekili Veli Ağbaba, TRT yayınlarında eşitlik olmadığını belirterek eleştirilerde bulundu. İYİ Parti Milletvekili Erhan Usta ise torba yasaların yanlışları düzelttiğini savundu. AK Parti Milletvekili Mustafa Canbey, kanun teklifinin amacının, Anayasa Mahkemesi kararlarını uygulamak ve Cumhurbaşkanlığı Hükümet Sistemi'ni güçlendirmek olduğunu belirtti. Düzenlemede kariyer meslek alımlarında yaş sınırı, TRT'nin mali hakları ve Kamu İhale Kurulu üyeleriyle ilgili yeni düzenlemeler yer alıyor. Komisyondaki görüşmeler devam ediyor."}
{"text": "AK Parti Genel Başkan Yardımcısı ve Parti Sözcüsü Ömer Çelik, \"Terörsüz Türkiye hedefine ulaşılması, ülkemizin her türlü siyasi kaos projesine karşı bağışıklık sisteminin güçlenmesini sağlayacağı gibi, yakın coğrafyamız için de ilham kaynağı olacaktır.\" ifadesini kullandı. Çelik, sosyal medya hesabından yaptığı açıklamada, iç cephenin güçlendirilmesi çağrısının, giderek istikrarsızlaşan dünyada Türkiye'nin değerlerini ve kazanımlarını koruma ve ileriye taşıma iradesi olduğunu belirtti. Bunun bölgeye yansımasının ise bölge halkları ile devlet arasında kardeşlik cephesinin yeniden ve güncellenerek inşa edilmesi olduğunu dile getiren Çelik, şunları kaydetti: \"Bu, emperyalist paylaşım savaşları ile dünyayı cehenneme çevirmeye çalışanlara karşı, insanlığın ve tüm kardeş halkların hakkının ve hukukunun korunmasıdır. Terörsüz Türkiye hedefi, tüm boyutlarıyla bu gelişmelerin siyasi çatısıdır. Terörsüz Türkiye hedefine ulaşılması, ülkemizin her türlü siyasi kaos projesine karşı bağışıklık sisteminin güçlenmesini sağlayacağı gibi, yakın coğrafyamız için de ilham kaynağı olacaktır. Yakın coğrafyamızda birtakım güçlerin terör örgütlerini kullanarak vekalet savaşları üretmelerinin engellenmesi için imkan doğacaktır. Böylece bu odakların yakın bölgemizde çeşitli etnik ve mezhep grupları arasında çatışma üretme zemini ellerinden alınacaktır.\" Terörsüz Türkiye hedefi doğrultusunda atılan adımların, yakın bölgede tüm toplumsal ve siyasi dinamikler arasında daha sağlıklı diyalog kanallarının kurulmasına imkan sağlayacağını kaydeden Çelik, buna rağmen bazı çevrelerin karalama kampanyasının devam ettiğini belirtti. \"Hedefe ulaşılmasını engellemek için siyasi sis bombaları atanların ve provokasyon üretenlerin farkındayız.\" ifadesini kullanan Ömer Çelik, şöyle devam etti: \"Bu kampanyaları yürütenlerin yakın bölgemizdeki gelişmeleri doğru okuyamadığı, hatta temel gerçekler konusunda doğru bilgi sahibi olmadığı görülmektedir. Bu yaklaşımlara sahip olanların yakın bölgemizin ve dünyanın içinden geçtiği şartları yönlendirmeye dönük bir siyasi çerçevesi ve siyasi pusulası da yoktur. Terörsüz Türkiye hedefine ulaşılması, ülkemizin iç cephesinin güçlenmesine stratejik katkılar sağlayacaktır, Cumhuriyetimize ve demokratik siyasete güçlü bir siyasi enerji verecektir. Özünde kaderdaşlık olan vatandaşlığımızı, Cumhuriyetimizin temel ilkeleri ekseninde tazeleyen imkanları üretecektir. Terörsüz Türkiye hedefine şimdiye kadar defalarca altını çizdiğimiz ilkeler çerçevesinde ulaşılmasıyla beraber, çivisi çıkan dünyaya karşı bölgemizde kardeşlik cephesinin yeni bir güçle inşa edilmesiyle cevap verme imkanı doğacaktır.\" İmralı'dan yapılan, terör örgütü PKK'nın kendini feshetmesi ve silah bırakması gerektiğine dair çağrıya değinen Çelik, şu ifadeleri kullandı: \"Terör örgütünün silah bırakmasına ve kendini feshetmesine dönük olarak önümüzdeki günlerde gelişebilecek her olumlu adım, bir sonraki olumlu adımı çağıracaktır. Her aşamayı titizlikle takip ediyoruz. MHP Genel Başkanı Sayın Devlet Bahçeli'nin tarihi ve stratejik çağrısı ile başlayan süreç, Sayın Cumhurbaşkanımızın yüksek iradesiyle devlet politikası haline gelmiştir. Partiler arasındaki ziyaret trafiği sürecin siyasi oksijenini artırmış ve zeminini güçlendirmiştir. Cumhuriyetimizin sorunları çözme konusundaki demokratik kapasitesi yüksektir. Türkiye Cumhuriyeti, 'tek vatan, tek millet, tek devlet, tek bayrak' ilkesi esasında, millet şuuru ve devlet aklı ile gündemine hakimdir.\"", "summary": "Ömer Çelik, Terörsüz Türkiye hedefinin, ülkenin iç istikrarını güçlendireceğini ve bölgedeki terörle mücadelede ilham kaynağı olacağını belirtti. Çelik, bu hedefin, bölgesel diyalogları güçlendireceğini ve terör örgütlerinin etkisini azaltacağını vurguladı."}
{"text": "AA muhabirinin aldığı bilgiye göre, Başkanlık için bir yasama döneminde 2 seçim yapılıyor. İlk seçilenin görev süresi 2 yıl, ikinci devre için seçilenin görev süresi ise o yasama döneminin sonuna kadar devam ediyor. Buna göre, TBMM Başkanı Numan Kurtulmuş'un görev süresinin sona ereceği 7 Haziran'dan 10 gün öncesine denk gelen 28 Mayıs'ta 28. Dönem ikinci devre başkanlık seçimi için süreç başlayacak. Adaylar, 28 Mayıs'tan itibaren 5 gün içinde TBMM Başkanlığına bildirilecek. Bu sürecin ardından TBMM Genel Kurulu, 5 gün içerisinde toplanarak gizli oyla seçim yapacak. Kurban Bayramı tatili dolayısıyla TBMM Başkanı seçiminin 3 veya 4 Haziran'da yapılması planlanıyor. Meclis Başkanı seçiminin birinci ve ikinci turlarında üye tam sayısının üçte iki çoğunluğu olan 400 oy, üçüncü turda ise salt çoğunluk olan 301 oy aranacak. Üçüncü oylamada da salt çoğunluğun sağlanamaması halinde en çok oy alan iki aday için dördüncü oylama yapılacak ve bu oylamada en fazla oy alan üye TBMM Başkanı seçilmiş olacak. TBMM Başkanlığını bugüne kadar 30 milletvekili üstlendi. 28. Dönem ikinci devre için Numan Kurtulmuş'un dışında birinin seçilmesi halinde, bu kişi 31. TBMM Başkanı olacak. İlk TBMM Başkanı ve Cumhuriyet'in kurucusu Gazi Mustafa Kemal Atatürk'ten bu yana görev yapan başkanlar arasında en uzun süre görevde kalan Mustafa Abdülhalik Renda oldu. İlk kez 1935'te başkan seçilen Renda, 1946'ya kadar kesintisiz yeniden seçilerek 11 yıl görev yaptı. En kısa süre görev yapan TBMM Başkanı ise 2 ay 1 haftalık göreviyle İsmet Sezgin oldu. En fazla TBMM Başkanı çıkaran il İstanbul oldu. Seçim çevresi İstanbul olan Ali Fethi Okyar, Kazım Karabekir, Ferruh Bozbeyli, İsmail Kahraman ve Numan Kurtulmuş TBMM Başkanlığı görevini üstlendi.", "summary": "TBMM Başkanlığı için 28 Mayıs'ta başlayacak seçim süreci, 28. Dönem ikinci devre için 7 Haziran'dan önce yapılacak. Adaylar 5 gün içinde bildirilecek, ardından Genel Kurul 3 tura kadar gizli oyla seçim yapacak. İlk turda 400 oy, üçüncü turda 301 oy aranacak. Seçim sonuçlanmazsa, en fazla oy alan iki aday için dördüncü tur yapılacak."}
{"text": "TBMM Başkanı Numan Kurtulmuş'un himayelerinde düzenlenen \"Veriden Karara Ulusal Yapay Zeka Zirvesi\"nin açılışı, Meclis Tören Salonu'nda gerçekleştirildi. Programın açılışında konuşan TBMM Yapay Zeka Araştırma Komisyonu Başkanı ve AK Parti Eskişehir Milletvekili Fatih Dönmez, yapay zekanın bugün bir seçenek değil, küresel ölçekte ekonomik rekabetin, ulusal güvenliğin, eğitim politikalarının, hukuki normların ve etik ilkelerin merkezine yerleşmiş bir zorunluluk olduğuna işaret etti. Dönmez, bu teknolojinin sadece makineleri değil; kurumları, meslekleri, davranış biçimlerini ve hatta değer sistemlerini dönüştürme kabiliyetine sahip olduğunu belirterek, \"Dolayısıyla bu zirve, sadece bir teknoloji buluşması olmayıp, aynı zamanda bir gelecek inşası çağrısıdır.\" diye konuştu. TBMM'nin, bu dönüşümün gerisinde değil, önünde olma kararlılığıyla hareket ettiğini kaydeden Dönmez, zirvenin de bu çabanın somut bir yansıması olduğunu vurguladı. Dönmez, \"Amacımız, Türkiye'nin yapay zeka alanındaki potansiyelini ortaya koymak; kamu, özel sektör, akademi ve sivil toplumu aynı masada buluşturarak ortak bir vizyon geliştirmek, bu vizyonun gerçekleşmesine yönelik fikirleri ortaya çıkarmaktır.\" ifadesini kullandı. Yapay zekayı yalnızca bir verimlilik aracı olarak değil, aynı zamanda bir sorumluluk alanı olarak görmenin zorunluluğuna dikkati çeken Dönmez, sözlerini şöyle sürdürdü: \"Yapay zeka sadece büyük şirketlerin, belli ülkelerin veya belli meslek gruplarının alanı olmayacak kadar büyük. Bu teknoloji, öğretmenlerin sınıfına, doktorların hastanesine, çiftçilerin tarlasına, gençlerin hayallerine dokunmalıdır. Biz, bu dönüşümün hiçbir bireyi dışarıda bırakmaması için politikalar geliştirmek zorundayız. Yapay zeka kaynaklı riskleri önlemek adına etik standartları belirlemek, doğru regülasyonları ve yönetişim mekanizmalarını oluşturmak da ayrıca görevimiz olmalıdır. Bizler TBMM olarak yasama organı sorumluluğumuzun bilinciyle, bu kapsamlı ve çok boyutlu dönüşüm sürecini sadece izleyen değil; yön veren, düzenleyen ve dengeleyen bir irade ortaya koymak arzusundayız. Bu çerçevede işbirliğine açık, ulusal stratejilere duyarlı, insanı merkeze alan, üretimi ve inovasyonu önceleyen her çabaya tam destek vermeye devam edeceğiz.\" Türkiye'nin, küresel yapay zeka endekslerinde henüz arzu ettikleri yerde olmadığını ifade eden Dönmez, bu alanda ilk 20 içinde yer almanın hedeflenmesi gerektiğini vurguladı. Dönmez, bunun sadece bir prestij meselesi değil, aynı zamanda rekabet gücü, stratejik bağımsızlık ve gelecek vizyonu meselesi olduğuna dikkati çekerek, \"İşte bu nedenle yapay zeka politikalarımızı ulusal ölçekte daha kararlı, daha bütüncül ve daha ileri görüşlü bir yaklaşımla ele almalı, AR-GE'den eğitime, yatırım ortamından hukuki altyapıya kadar her alanda kararlı adımlar atmalıyız.\" dedi. TBMM Yapay Zeka Araştırma Komisyonu'nun çalışmalarına ilişkin Dönmez, komisyonun, alanında uzman kamu/özel sektör temsilcileri, akademisyenler ve sivil toplum kuruluşları olmak üzere yüzlerce kişiyle bağlantı kurduğunu anlattı. Alınan her görüşün, sunulan her önerinin Türkiye'nin yapay zeka vizyonuna katkı sunma hedefiyle şekillendiğini aktaran Dönmez, \"Şimdi, tüm bu çalışmaların çıktıları, titizlikle hazırlanacak olan komisyon raporumuzda somutlaşacak. Bu rapor, yalnızca bir sonuç değil, aynı zamanda Türkiye'nin teknolojiyle kurduğu ilişkinin yönünü belirleyecek güçlü bir yol haritası olacak.\" şeklinde konuştu. Komisyon üyeleri olarak hem bilimsel araştırmaları hem de toplumsal beklentileri dikkate alarak kapsamlı politika önerileri geliştireceklerini bildiren Dönmez, bunun yanında vatandaşların da yapay zeka teknolojileri hakkında bilinçlenmesini, bu teknolojileri günlük yaşamlarına kolay ve sağlıklı biçimde entegre etmelerini hedeflediklerini söyledi. Komisyon üyeleriyle süreç sonunda bir rapor oluşturulacağına değinen Dönmez, \"Bu rapor ülkemizde yapay zeka alanında yürütülen çalışmaları konsolide edeceği gibi, bundan sonraki süreçte atılacak adımlar konusunda yol gösterici olan, ülkemiz açısından yapay zekaya dair vizyon ortaya koyan ve bu vizyona ülkemizi taşıyacak misyonu ve politika adımlarını belirleyen stratejik bir doküman olacaktır.\" değerlendirmesinde bulundu. Dönmez, Zirve'nin düzenlenmesinde emeği geçen tüm kurumlara, destek veren paydaşlara, katkı sunacak konuşmacılara ve katılımcılara teşekkür etti. Programa, TBMM Başkanı Kurtulmuş, Cumhurbaşkanı Yardımcısı Cevdet Yılmaz, AK Parti Grup Başkanı Abdullah Güler, Ulaştırma ve Altyapı Bakanı Abdulkadir Uraloğlu, TBMM Genel Sekreteri Talip Uzun, AK Parti Grup başkanvekilleri, milletvekilleri, rektörler, bürokratlar ve davetliler katıldı. Zirve kapsamında \"Yapay Zeka ve Siyaset\" oturumu yapıldı. TBMM Tören Salonu'nda düzenlenen, Yapay Zeka ve Siyaset oturumunun moderatörlüğünü TBMM Yapay Zeka Araştırma Komisyonu Başkanı ve AK Parti Eskişehir Milletvekili Fatih Dönmez yaptı. Oturumda konuşan AK Parti Bilgi ve İletişim Teknolojileri Başkanı ve Ankara Milletvekili Ömer İleri, partisinin kurulduğu günden bu yana teknolojiyi etkin olarak kullandığını anlattı. Teknolojinin tasarım aşamasında doğru şekillenmesi gerektiğini belirten İleri, \"Çünkü teknolojik tasarılar günün sonunda kendi kullanım kültürlerini oluşturuyor. Bu kullanım kültürleri de doğal olarak toplumu etkiliyor.\" dedi. Milli Teknoloji Hamlesi şemsiyesi altında ciddi çalışmaların yürütüldüğünü dile getiren İleri, \"Türkiye sadece teknoloji üreten, ürün geliştiren bir ülke olmakla kalmayacak, Türkiye, kendi kavramlarını üretecek. Türkiye, kendi ürün tanımlarını, iş modellerini ortaya koyacak. İddiamız budur. Özellikle savunma sanayisinde ortaya konan yeni kavramlar ve yeni doktrinler bu istikamete yürüdüğümüzü gösteriyor.\" diye konuştu. AK Parti'nin yapay zeka konusunda 3 temel önceliği takip ettiğini aktaran İleri, sözlerini şöyle sürdürdü: \"Yapay zeka belki insanın yerini almayacak ancak yapay zeka yaygın kullanıma girecek. Dolayısıyla yapay zekayı kullanabilenler, kullanamayanların yerini alacak. Biz, bunu görüyoruz. Dolayısıyla parti olarak diyoruz ki 'bir taraftan bizler yapay zekayı kendi parti süreçlerimizde, kendi siyasetimizde etkin bir şekilde kullanacağız, diğer taraftan Türkiye'mizi bizi bu tekno kutuplu dünyada daha da üst sıralara taşımak, iddia sahibi ülkelerden biri yapmak noktasında çalışmaya devam edeceğiz. Bunun da ötesinde daha adil bir dünya bakışımız doğrultusunda, daha adil teknolojiler üretmek noktasında seferber olacağız. Kendi teknoloji kültürümüzü oluşturacağız ve bu istikamette ilerleyeceğiz. Nitekim ortaya koyduğumuz her politika belgesinde bu önceliklerin altını çiziyoruz.\" - \"Seçilmek için algoritmaların neyi öne çıkardığı ile ilgili bazı problemlerimiz olacak\" CHP Genel Başkan Yardımcısı Gülşah Deniz Atalar da TBMM çatısı altında yapay zeka ile ilgili bir araştırma komisyonunun bulunmasını çok önemli bulduklarını söyledi. Yapay zekanın modern demokrasinin temel kaynaklarını tehdit etme potansiyeline sahip bir teknoloji olduğunu söyleyen Atalar, \"Yapay zeka, demokrasiyi öngörülemez bir hızla dönüştürüyor ve sabit kurumsal yapılarımızla uyumsuz hale getiriyor çünkü bildiğimiz gibi teknoloji çok hızlı ilerliyor ama hukuk ve yasama onu çok hızlı takip edemiyor ve toplumun dönüşümü de dijital okuryazarlık seviyesinin düşük olması sebebiyle çok hızlı olmuyor. O yüzden öngörülemez hızda bir dönüşüm söz konusu.\" değerlendirmesinde bulundu. Yapay zekanın siyasete etkisi konusunda denetleme sistemlerinin geliştirilmesi gerektiğini söyleyen Atalar, \"Yapay zekanın gelişiyor olması tabii ki hepimiz için önemli ama siyaset alanında şunu mutlaka söylemek lazım, artık bizim seçilmek için ne söylediğimiz değil, seçilmek için algoritmaların neyi öne çıkardığı ile ilgili bazı problemlerimiz olacak.\" ifadesini kullandı. Partisinin, 31 Mart 2024'teki Mahalli İdareler Genel Seçimleri'nde yapay zeka modellerinden yararlandığını aktaran Atalar, \"O yüzden teknolojiyi hem kullanan ama aynı zamanda kullanırken de gerçekten insan haklarına, insan temelli karar alma süreçlerine saygılı olması gereken bir yapay zekanın taraftarıyız.\" dedi. MHP Genel Başkan Yardımcısı ve İstanbul Milletvekili İsmail Faruk Aksu, yapay zekanın ülkelerin büyük bütçeler ayırdığı bir alan haline geldiğini ve birçok ülkenin \"ulusal yapay zeka stratejisini\" ilan ettiğini hatırlattı. Türkiye'de de savunma sanayisi, sağlık, tarım, iletişim, finans, oyun ve hizmet sektörleri başta olmak üzere başarılı yapay zeka uygulamalarının bulunduğunu kaydeden Aksu, \"Bu anlamda, sabahki oturumda Sayın Cumhurbaşkanı Yardımcımızın ifade ettiği gibi, bir ulusal strateji hazırlık çalışmalarının devam ettiğini duymuş olmaktan da memnuniyet duyduğumuzu ifade etmek isterim.\" görüşünü paylaştı. Yapay zeka konusuna, \"dijital egemenlik\", \"ahlak\" ve \"stratejik bakış\" ilkeleriyle yaklaşmanın doğru olacağını belirten Aksu, küresel yarışta geri kalmamak için kısa vadede pratik ve etkili stratejilerin geliştirilebileceğini dile getirdi. Yapay zeka teknolojilerinde öncü olan ülkelerde, bu konuda çalışan birçok Türk olduğunu ve hepsinin ülkesine hizmet etmek istediğini anlatan Aksu, \"Bazı ülkelerde yapay zeka enstitüleri kurmak suretiyle, sektörde çalışan Türklerle Türkiye arasında beyin köprüleri kurulması hayati önemde olacaktır.\" diye konuştu. İYİ Parti Türk Dünyası ve Yurt Dışı Teşkilatlanma Başkanı ve Adana Milletvekili Ayyüce Türkeş, yapay zeka ile insanı rakip olarak görmeyi doğru bulmadıklarını, yapay zekanın insanın gücüne güç katacak teknoloji olduğunu belirtti. Türkeş, yapay zekanın insanın kontrolü altında olmasının gerekliliğine dikkati çekerek, \"Evet yapay zeka her gün öğreniyor, gelişiyor, daha çok veriye ulaşıyor ama yapay zekayı kullanarak biz de gelecek nesillerimiz de daha çok gelişecek, daha farklı bir beyin yapısıyla dünyaya gelecek, her şeyi daha farklı görecek.\" yorumunda bulundu. Önemli olanın yapay zeka teknolojisini iyi kullanmak ve bu teknolojinin iyi kullanılabileceği ortamların yaratılması olduğunu vurgulayan Türkeş, \"Yasal düzenlemeler tabii ki önemli ama şu anda dünyadaki uygulamalarda da görüyoruz ki teknoloji, yasal düzenlemelerden de daha önce gidiyor. Bizim burada ülke olarak öncelememiz gereken şey 'Dijital okuryazarlığı nasıl artırabiliriz?' olmalı.\" dedi. Siyasetin yapay zekadan kaçmasının mümkün olmadığını da kaydeden Türkeş, \"Siyasi partiler de siyasetin vazgeçilmez unsurları. O yüzden nasıl ticari kurumlar, şirketler teknoloji geliştirmek ve yapay zekayı takip etmek zorunda kalıyorsa siyasi partiler de bunu yapmak zorunda veya yapmak zorunda kalacak.\" görüşüne yer verdi. Yeni Yol Partisi Genel Başkan Yardımcı Ahmet Selim Çalışkan da yapay zekanın siyasette nasıl kullanılabileceğine dair bir sunum yaptı. Ayrıca, panelde, katılımcılar da \"BİP mobil uygulaması\" üzerinden panelistlere sorular yöneltti ve anketlere katıldı.", "summary": "\"Türkiye 10. Uluslararası Kur'an-ı Kerim'i Güzel Okuma Yarışması\" açılışında, TBMM Yapay Zeka Araştırma Komisyonu Başkanı Fatih Dönmez, yapay zekanın sadece verimlilik aracı değil, toplumu dönüştüren bir sorumluluk alanı olduğunu vurguladı. Zirveye katılan AK Parti ve MHP yetkilileri, yapay zekanın Türkiye için stratejik bir alan olduğunu ve bu konuda ulusal stratejiler geliştirilmesi gerektiğini belirtti. CHP ve İYİ Parti temsilcileri ise, yapay zekanın insan haklarına saygılı şekilde kullanılması gerektiğini savundu. Panelde, dijital okuryazarlığın artırılması ve yapay zekanın siyasetteki rolü de tartışıldı."}
{"text": "Gazi Üniversitesi Teknoloji Fakültesi Elektrik Elektronik Mühendisliği Bölümü Öğretim Üyesi Prof. Dr. Çetin Elmas, AA muhabirine, yapay zekanın sağlıktan, otomotive, ticaretten yargıya kadar bütün alanları ilgilendiren bir teknoloji olduğunu söyledi. Hızla gelişmeye devam eden yapay zekanın, yeni değerler oluşturacağını, buna karşılık bazı hukuki sorunların yaşanabileceğini aktaran Elmas, \"Diyelim ki yapay zekaya bir şiir, kitap yazdırdık veya bir resim yaptırdık. Bunlar eşsiz ve özgün olabilir ama bunlar eser sayılabilir mi? Eser sayılsa bile bunun fikri mülkiyet hakkı, programı yapana mı, lisans sahibine mi, yoksa sadece bu komutu verene mi ait? Bunun gibi bizi de doğrudan ilgilendirin birçok soru var.\" dedi. Prof. Dr. Elmas, şu anki neslin sürücü ehliyetine sahip son kuşak olabileceğini savundu. Gelecekte artık kişisel araçlara ihtiyaç kalmayacağına dikkati çeken Elmas, \"Uygulamadan çağıracağız, sürücüsüz araç alıp bizi götürecek ve bırakacak. Dolayısıyla bizim araç almamıza da gerek kalmayacak, sürücü de olmayacağız. Biz sadece yolcu olacağız. Peki bu araç bir kazaya karışırsa cezai olarak kim sorumlu? 'Aracı çağırdığım için ben mi, aracı imal eden mi, programı yazan mı veya işleten şirket mi?' gibi sayısız problemler var.\" diye konuştu. Prof. Dr. Elmas, insanların yapay zekayı robotla özdeşleştirmelerinin doğru olmadığını dile getirdi. Yapay zekanın bir vücuda ihtiyacının olmadığının altını çizen Elmas, bir işlemcinin varlığı ve internete bağlanması durumunda bunun bütün dünyaya erişebildiğini kaydetti. Yapay zekanın bir şeyler üretmesi durumunda da bazı sorunların ortaya çıkacağına işaret eden Elmas, sözlerini şöyle sürdürdü: \"İnsanlar mal, mülk sahibi olabilir. Tüzel kişilik olarak şirketler de mal ve mülk sahibi olabilir. Peki yapay zekaya biz elektronik kişilik diye bir özellik verebilecek miyiz? Ona böyle bir hukuki statü tanırsak ne olacak? Yapay zeka mal mülk edinebilir mi, insanları çalıştırabilir mi? Yapay zeka şirket yönetecek. Fakat aldığı kararlardan kim sorumlu olacak, mirasını kime bırakacak? Yapay zeka kendince bir bilinç kazanırsa o zaman düğmesini kapatmak acaba ölüm anlamına gelecek mi, bunu o öyle mi algılayacak? Eğer yapay zeka yaşam hakkı talep ederse insan olarak biz ne yapacağız. Yeni yeni problemlerle karşılaşacağız.\" Prof. Dr. Elmas, yapay zekanın yargıya etkisini de değerlendirerek, \"Hakimlik ve savcılık mesleğinde kanaat gibi insani özellikler işin içerisinde olduğu için yapay zeka hakim ve savcı olamaz ama avukat olabilir. Avukatlara olan ihtiyaç çok azalacak diye tahmin ediyorum. Hakimlik ve savcılık mesleğini aradan çıkarmayacak, onların yerine geçmeyecek. Onlara kararlarını alabilmeleri için destek birimi olarak kullanılacak. Nihai kararı yine hakimlerin yani insanların vermesi gerekiyor.\" ifadesini kullandı. İnsandaki sevgi, aşk, merhamet, kıskançlık, utanma ve kızgınlık gibi duyguların yapay zekada bulunmadığını aktaran Elmas, bunların yapay zekaya eklemlenemeyeceğini dile getirdi. Prof. Dr. Elmas, yapay zekanın salt mantıkla hareket ettiğini vurgulayarak, \"Mantıkla hareket ettiği için çalışması da eğitimle oluyor. Bir karakutu, bilgi giriyor. Onun içinde bir şey oluyor ve cevap alıyoruz. İçerisinde ne olduğunu, bunu nasıl yaptığını, nasıl karar aldığını bilmiyoruz. Bu da korkutucu oluyor.\" değerlendirmesinde bulundu. Yapay zekanın mühendislerce matematiksel denklemlerle kurulduğunu anlatan Elmas, insanlardan öğrendiği için ırkçı söylemlerde bulunabildiğini belirtti. Prof. Dr. Elmas, yapay zekanın ABD'de şartlı tahliye ve suçlu değerlendirme programında da kullanıldığını kaydetti. Buralarda bazı kesimler için daha öncelikli olarak \"suç işleyebilir\" nitelendirmesi yapılabildiğini dile getiren Elmas, insanların ön yargı ve ırkçılık eğilimlerinin yapay zekaya da yansıtılabildiğini anlattı. Elmas, dünyada şu anda \"teknolord\" kavramının konuşulduğuna dikkati çekerek, \"Dünyada her şeyi devletler değil bunlar kontrol ediyor. Bunların keyfine bağlı olarak da sosyal medyada da aynı şeyler olabiliyor. Bugün sosyal medyada çıkıp da İsrail'in yaptığı katliamı söylediğiniz zaman sansürlenebiliyorsunuz. Haliyle insanlar bir taraftan korkmakta haklı.\" görüşünü paylaştı. Birleşmiş Milletler ile Ekonomik Kalkınma ve İşbirliği Örgütü (OECD) bünyesinde yapay zeka etik kurulunun kurulmasını öneren Elmas, böylece insanlara zarar verecek bir yapay zekanın önüne geçilebileceğini sözlerine ekledi. - \"Yaratıcılık, insan ilişkileri ve karmaşık problem çözme gerektiren roller hala güvende\" Marmara Üniversitesi (MÜ) İletişim Fakültesi Görsel İletişim Tasarımı Ana Bilim Dalı Başkanı Prof. Dr. Ali Murat Kırık ise yapay zekanın tekrar eden, kural tabanlı işleri otomatikleştirerek pek çok çalışanın iş tanımını değiştirebileceğini söyledi. Veri girişi, muhasebe asistanlığı, sekreterlik ve çağrı merkezi gibi işleri yapan pozisyonların yapay zeka destekli programlar tarafından kolayca yapılabileceğine dikkati çeken Kırık, kasiyerler ve depolama personeli gibi tekrarlı hareketlere dayalı işlerin robot sistemlerle halledilebileceğini vurguladı. Prof. Dr. Kırık, beyaz yakalı mesleklerin de risk altında olduğunun altını çizerek, \"Hukuk bürolarında sözleşme inceleme, tıbbi alanda radyoloji görüntü analizi ve temel finans raporlamaları gibi görevler, yapay zeka araçları tarafından daha hızlı ve hatasız yapılmaya başladı. Bu durum, uzman desteği gerektiren ama rutin hale gelmiş işleri dönüştürüyor. Buna karşın yaratıcılık, insan ilişkileri ve karmaşık problem çözme gerektiren roller hala güvende sayılır. Stratejik yöneticilik, derin akademik araştırma, psikolojik danışmanlık, sanat ve tasarım gibi alanlar, insan sezgisi ve empati isteyen nitelikleri nedeniyle henüz otomasyona tamamen açılmış değil. Bu tür işlerde yapay zeka destek aracı olarak kalmayı sürdürecektir.\" diye konuştu. Yapay zekanın hukuk alanında özellikle doküman inceleme, emsal araştırması ve sözleşme taslakları oluşturma süreçlerinde büyük kolaylık sağladığını belirten Kırık, \"AI Lawyer\" gibi uygulamalar sayesinde bir avukatın yüzlerce sayfalık protokolü veya mevzuatı saniyeler içinde taratıp, kritik maddeleri, çelişkili hükümleri ve eksik noktaları tespit edebildiğini dile getirdi. Ali Murat Kırık, \"Böylece hukuki ön hazırlık süresi kısalıyor, hata riski azalıyor ve avukatlar stratejik argüman geliştirmeye daha fazla odaklanabiliyor. Ayrıca bilirkişi raporları için sunulan veri ve belgeler, yapay zeka destekli araçlarla otomatik olarak sınıflandırılabiliyor ve analiz edilebiliyor.\" bilgisini verdi. Yapay zekanın avukatlar için büyük veri setlerinden emsal kararları hızla bulma, hukuki risk analizleri yapma ve sözleşme taslaklarını otomatik olarak oluşturma gibi iş akışlarını kolaylaştırdığına işaret eden Kırık, yapay zeka tabanlı araştırma araçlarının bir davayla ilgili yüzlerce mahkeme kararlarını saniyeler içinde tarayıp, benzer içtihatları çıkarabildiğini, bu sayede avukatların daha sağlam argümanlar geliştirdiklerini anlattı. - \"Yapay zeka gelecekte de hukukçuların en güçlü destekçisi olarak kalacak\" Prof. Dr. Kırık, Türkiye'de, özellikle ceza ve ticari davalarda bilirkişilik süreçlerine yapay zekanın entegre edilmeye başlandığını aktararak, şöyle devam etti: \"Örneğin dijital delil incelemesi yapan bilirkişiler, büyük veri kümelerini yapay zeka destekli yazılımlar aracılığıyla analiz ederek kritik zaman damgalarını, dosya erişim geçmişlerini veya elektronik kayıtların manipülasyon izlerini hızla çıkarabiliyor. Finansal uyuşmazlıklarda ise muhasebe ve veri analizine yönelik yapay zeka araçları, binlerce satırlık hesap hareketini, dönemsel dalgalanmaları ve anormallikleri otomatik olarak raporlayarak bilirkişi raporlarının güvenilirliğini ve şeffaflığını artırıyor. Bu sayede mahkemeler, daha detaylı ve objektif bilirkişi görüşlerine dayanarak karar verebiliyor. Tüm teknolojik kazanımlara rağmen yapay zeka hala insanın hukuki muhakeme, empati ve etik değerlendirme kabiliyeti yerine konamaz. Dolayısıyla yapay zeka bugün olduğu gibi gelecekte de hukukçuların en güçlü destekçisi olarak kalacaktır.\"", "summary": "Gazi Üniversitesi Öğretim Üyesi Prof. Dr. Çetin Elmas, yapay zekanın hukuki, etik ve toplumsal sorunlar yaratabileceğini belirtti. Özellikle, yapay zekanın eser sahipliği ve hukuki statüsü hakkında belirsizlikler olduğunu ifade etti. Ayrıca, yapay zekanın insan kontrolü dışında bir bilinç geliştirmesi durumunda ortaya çıkacak sorunlar üzerinde durdu. Marmara Üniversitesi'nden Prof. Dr. Ali Murat Kırık ise, yapay zekanın hukuki işlerde önemli verimlilik sağladığını, ancak yaratıcı ve karmaşık problem çözme gerektiren alanlarda insanın yerini almadığını belirtti. Yapay zeka, hukuk alanında özellikle doküman inceleme ve sözleşme taslağı oluşturma gibi süreçlerde büyük kolaylık sağlıyor. Ancak, insan muhakemesi ve etik değerlendirmeleri yerine koyamayacağı vurgulandı."}
{"text": "Şam'da bir otelde düzenlenen ve iki gün sürecek olan konferans, Arap İnternet ve Telekomünikasyon Birliği ile Suriye Bilimsel Bilişim Derneği tarafından organize edildi. Konferansa, ülke içinden ve farklı ülkelerden dijital dönüşüm ve teknoloji alanında faaliyet gösteren çeşitli kuruluşlar katıldı. Yerli ve yabancı uzmanların katılımıyla gerçekleşen konferansta, yapay zekanın Suriye ekonomisine katkısı, inovasyon ve dijital girişimcilik ekosistemine etkisi gibi konular ele alınıyor. Ayrıca, genç yeteneklerin desteklenmesi ve küresel bilgi birikimiyle buluşturulması hedefleniyor. Konferansta ele alınan başlıca oturum konuları arasında \"Ekonomiden Topluma, Yapay Zekanın Kalkınmadaki Rolü\", \"Akıllı Altyapılar\", \"Teknolojik Dönüşümlerin Getirdiği Fırsatlar ve Zorluklar\" ile \"İnovasyon Politikaları ve Mevzuat\" yer alıyor. Konferans, araştırmacılar, geliştiriciler, girişimciler, akademisyenler ve üniversite öğrencilerinin yanı sıra yapay zeka ve dijital kalkınma alanında faaliyet gösteren geniş bir katılımcı kitlesini bir araya getirdi. Organizatörler, \"2025 AI-SYRIA\" konferansının, Suriye’de teknoloji sektöründe on binlerce yeni iş fırsatı yaratacak projelerin hayata geçirilmesi açısından önemli bir dönüm noktası olmasını hedefliyor. İletişim ve Bilişim Teknolojileri Bakanı Abdulselam Heykel, AA muhabirine yaptığı açıklamada, bu konferansın, ülkenin bölgedeki ortakları ile Arap kuruluşlarından gelen muazzam enerjiyi barındırdığını söyledi. Konferansın, Suriye'nin geri dönüşü ve tüm umut, kararlılık ve azmiyle yeni bir başlangıç yapmasının bir göstergesi olduğunu ifade eden Heykel, bu kararlılığın sadece sembolik değil, somut hedeflere dayandığını belirtti. Heykel, \"Amacımız, vatandaşlarımız için teknolojik altyapıyı dönüştürmek ve Suriye’yi kuzey ile güneyi, doğu ile batıyı birbirine bağlayan bölgesel bir internet merkezi haline getirmektir.” dedi. Konferansın, Arap dünyasından çok sayıda kuruluşun ve sektör temsilcisinin katılımıyla gerçekleştiğini vurgulayan Heykel, dijital kalkınma ve bölgesel teknoloji işbirlikleri açısından da önemli temaslara sahne olduğunu ifade etti. Arap İnternet ve Telekomünikasyon Birliği Başkanı Firas Bekkur da başkent Şam’da düzenlenen \"2025 AI-SYRIA Yapay Zeka Konferansı'nın\", Suriye’de teknolojik kalkınma açısından bir dönüm noktası niteliği taşıdığını söyledi. Kayıtların açılmasının ardından 4 gün içinde 1200 kişinin başvuru yaptığını belirten Bekkur, bunun, toplumun teknolojiye olan ilgisini ve ülkede yeniden oluşan güven ortamını açıkça gösterdiğini dile getirdi. Konferansa Ürdün, Lübnan, Mısır ve Birleşik Arap Emirlikleri (BAE) başta olmak üzere birçok Arap ülkesinden büyük firmaların katıldığını ifade eden Bekkur, Suriye İletişim ve Bilişim Teknolojileri Bakanlığının ortaya koyduğu vizyonun bu ilgiyi desteklediğini söyledi. Bekkur, Çinli ve Amerikalıların da aralarında olduğu yaklaşık 50 şirketin konferansa katıldığını belirterek, çıkan öneri ve sonuçların uygulanması için Bakan Heykel ile izleme komitesi kurma konusunda anlaştıklarını dile getirdi. Konferansın öncelikli hedeflerinden birinin Suriyeli gençleri yapay zeka alanına yönlendirmek olduğunu vurgulayan Bekkur, \"Gençlerin elinde çok sayıda değerli girişim var. Biz de bu potansiyeli ortaya çıkarmak ve desteklemek için uygun zemini hazırlıyoruz.” dedi. Bekkur, konferans kapsamında yeni bir sertifika programı başlatıldığını ve bazı uluslararası kuruluşlarla işbirliği içinde projelerin uygulamaya konulduğunu ifade ederek, bu süreci “umut verici bir başlangıç” olarak değerlendirdi. Bekkur, başlatılan projenin yalnızca Suriye için değil, diğer Arap ülkeleri için de uygulanabilir bir model olmasını hedeflediklerini sözlerine ekledi. 2025 AI-SYRIA Yapay Zeka Konferansı’na katılan Tradions şirketinin Yapay Zeka Danışmanı Muhammed Medfa de konferansın Suriye için büyük bir önem taşıdığını söyledi. Medfa, bugünün koşullarında böyle bir fırsatın altın değerinde olduğunu belirterek, \"Buraya gelmeden önce bazı beklentilerim vardı, ama şu anda beklentilerimin çok ötesinde bir şey görüyorum.\" diye konuştu. Bu tür etkinliklerin, Suriyelilerin sahip oldukları yetenekleri ve potansiyeli keşfetmeleri, birbirleriyle bağlantı kurmaları ve ortak projeler geliştirmeleri açısından hayati rol oynadığını ifade eden Medfa, konferans sırasında birçok önemli isimle tanıştıklarını ve gelecekte bir işbirliğine dönüşebilecek somut planlar geliştirdiklerini söyledi. Medfa, Suriye’de Baas rejiminin çöküşünden sonra ilk kez bu düzeyde bir etkinliğe tanıklık ettiklerini dile getirerek, \"Bu seviyede profesyonel bir konferansın daha önce düzenlendiğini hatırlamıyorum. Şu anda yaşanan gelişmeler gerçekten çok güzel ve umut verici.\" ifadelerini kullandı.", "summary": "Suriye'nin başkenti Şam'da düzenlenen \"2025 AI-SYRIA\" Yapay Zeka Konferansı, dijital dönüşüm, yapay zeka ve bölgesel işbirlikleri konularına odaklandı. Konferansa, Arap dünyasından birçok firma ve ülke katıldı. Suriye İletişim ve Bilişim Teknolojileri Bakanı Abdulselam Heykel, konferansın Suriye'nin yeniden dijital dönüşümünü başlatma amacını taşıdığını belirtti. Konferansın, Suriyeli gençleri yapay zeka alanına yönlendirmeyi hedeflediği vurgulandı. Arap İnternet ve Telekomünikasyon Birliği Başkanı Firas Bekkur, genç girişimcilerin potansiyelini ortaya çıkarmayı amaçladıklarını ifade etti. Tradions şirketinin Yapay Zeka Danışmanı Muhammed Medfa, konferansın Suriyelilere büyük fırsatlar sunduğunu belirtti."}
{"text": "UM6P Başkanı Hicham El Habti, Benguerir kentinde \"İlerlemenin Yeniden Tanımı: Yapay Zeka Derin Teknoloji İnovasyonunu Nasıl Dönüştürüyor?\" temasıyla ikincisi gerçekleştirilen zirvenin açılışında yaptığı konuşmada, geleceğin niyetle tasarlanması ve teknolojinin bir amaca hizmet etmesi gerektiğine dair ortak inançla bir araya geldiklerini söyledi. Geçen yılki ilk zirveye 2 binden fazla kişinin katıldığını belirten Habti, \"Bu yıl 7 binden fazla kayıtlı isme, temsil edilen 30 ülkeden 53 ülkeye ve 980’i aşkın start-up'a ulaştık. Bir ivmenin bir harekete dönüştüğüne tanıklık ediyoruz.\" ifadelerini kullandı. Habti, yapay zekanın derin teknolojiye etkisine dikkati çekerek, \"Yapay zeka, bugün genel amaçlı sorumluluk gerektiren genel amaçlı bir teknolojidir.\" dedi. Afrika’nın bu dönüşümde önemli konuma sahip olduğunu vurgulayan Habti, “Afrika'nın bu gelecekte benzersiz bir payı var. Dünyanın en genç nüfusuna sahibiz, yüzde 60'ı 25 yaşın altında.\" şeklinde konuştu. Habti, iki gün boyunca 11 tematik alanda 66 oturumun yapılacağını, tarım ve sağlık teknolojisi, siber güvenlik, enerji ve kuantum bilişim gibi alanlarda yapay zekanın dönüştürücü rolünün ele alınacağını söyledi. UM6P Ventures Üst Yöneticisi (CEO) ve Girişimcilik Direktörü Yassine Laghzioui de yapay zekanın etkisinin devrim niteliğinde olduğunu, bu etkinin henüz tam olarak hissedilmediğine işaret etti. Afrika’nın küresel yapay zeka dönüşümünde öncü rol üstlenebileceğini vurgulayan Laghzioui, \"Vizyonumuz, laboratuvardan, araştırmadan, Afrika'dan pazara geçmektir. Dolayısıyla bu, Afrika için harika bir fırsattır ve tabii ki biz bunu kullanmalıyız, kullanmamız gerekiyor.\" değerlendirmesinde bulundu. Laghzioui, gelişimin sadece otomasyona indirgenmemesi gerektiğine dikkat çekerek, \"Bana göre ilerleme, yeniliğin her türlü şeye fayda sağlamasıdır, bana göre ilerleme, yapay zekaya dayalı atılımın gerçek birleşmeye dönüşebilmesidir.\" dedi. Zirvenin açılış oturumunda UM6P Dijital İşler Direktörü Jalal Charaf, Lawrence Berkeley Ulusal Laboratuvarı Program Direktörü Reshma Singh, Vencrest Partners Kurucusu Steve Ciesinski, gıda güvenliği konusunda araştırma yapan uluslararası kuruluşları bir araya getiren küresel ortaklık CGIAR'ın Dijital Dönüşüm Programı Geçici Direktörü Ram Kiran Dhulipala ve Dünya Eğitim İnovasyon Zirvesi (WISE) CEO’su Dr. Stavros Yiannouka da katılımcılara hitap etti. Derin teknoloji alanında farkındalık yaratmayı ve bu alandaki girişimcileri, araştırmacıları ve yatırımcıları ortak ekosistemde buluşturmayı hedefleyen zirve, insanlık ve gezegen için sürdürülebilir teknolojik ilerlemeyi desteklemeyi amaçlıyor. Zirvede yapay zekanın yanı sıra kuantum hesaplama, ileri malzeme bilimi ve yüksek performanslı simülasyonlar gibi alanlara da odaklanılıyor. Etkinlik kapsamında girişimciler için “CVC Track”, “Pitch Me in the Dark” ve “Reverse Pitch” gibi eşleştirme oturumları düzenlenecek, DTS Ödülü ile sağlık ve yenilenebilir enerji gibi sektörlerde yenilikçi çözümler sunan start-uplar ödüllendirilecek. İki gün sürecek zirve, araştırmacılar, girişimciler, yatırımcılar ve politika yapıcıları bir araya getirerek Afrika’nın teknolojik dönüşümüne ivme kazandırmayı amaçlıyor.", "summary": "UM6P Başkanı Hicham El Habti, \"İlerlemenin Yeniden Tanımı\" zirvesinde yapay zekanın derin teknolojiye etkisini vurguladı ve Afrika'nın bu dönüşümdeki önemini belirtti. Zirveye 7 binden fazla kayıtlı katılımcı ve 53 ülkeden 980'den fazla start-up katıldı. Yapay zekanın tarım, sağlık, enerji ve kuantum bilişim gibi alanlardaki dönüştürücü rolü tartışıldı. UM6P CEO’su Yassine Laghzioui, Afrika'nın yapay zeka dönüşümünde öncü olabileceğini söyledi. Zirve, girişimciler, araştırmacılar ve yatırımcılar için çeşitli oturumlar ve ödüller sundu. Bu etkinlik, Afrika'nın teknolojik dönüşümünü hızlandırmayı hedefliyor."}
{"text": "Bolat, sosyal medya hesabından, Türkiye İstatistik Kurumu (TÜİK) tarafından bugün açıklanan nisan ayı enflasyon verilerine ilişkin değerlendirmede bulundu. Söz konusu verilerin, enflasyonla mücadelede başarılı bir dengeleme sürecinin devamına işaret ettiğini belirten Bolat, şunları kaydetti: \"Özellikle küresel ticaretteki belirsizliklerin dünya piyasalarında meydana getirdiği büyük çalkantılara, mevsim geçişi olan bu ayda zirai don afetinin de etkisiyle gıda ürünlerinin fiyatlarında yaşanan düzeltmeye, giyim ve ayakkabı gibi mevsimsel ürünlerde sezon başı olması nedeniyle fiyat artışlarına rağmen TÜFE'de aylık yüzde 3, yıllık yüzde 37,86'lık nisan verisi, enflasyondaki istikrarlı gerileme trendinin devam ettiğini gösteriyor. Hedefimiz, düşük oranlı enflasyonun, dengeli büyüme sürecinin, halkımızın refah ve satın alma gücünde daha fazla artışın sağlanacağı, yurt içi ve uluslararası alanda güçlü, dirençli bir ülke ekonomisini sürdürmektir.\"", "summary": "TÜİK'in açıkladığı nisan ayı enflasyon verilerine göre, aylık yüzde 3, yıllık yüzde 37,86'lık enflasyon, Türkiye'nin enflasyonla mücadelesindeki başarılı dengeleme sürecinin devam ettiğini gösteriyor. Gıda ve mevsimsel ürünlerdeki fiyat değişimlerine rağmen, enflasyondaki istikrarlı gerileme sürüyor. Hedef, dengeli büyüme ve halkın refahını artırarak güçlü bir ekonomi inşa etmek."}
{"text": "AA'nın global iletişim ortağı olduğu dünyanın en büyük havacılık, uzay ve teknoloji festivali TEKNOFEST kapsamında, AA muhabirine açıklamalarda bulunan ROKETSAN Genel Müdürü Murat İkinci, TEKNOFEST KKTC'ye ilginin çok yüksek olduğunu söyledi. KKTC'nin kardeş vatan olduğunun altını çizen İkinci, \"Buradaki soydaşlarımızın, Türk vatandaşlarımızın TEKNOFEST'e ilgisi gerçekten takdire şayan. Alan hala kalabalık ve buradaki kalabalık gecenin geç saatlerine kadar devam ediyor. Bu aslında Kıbrıs Türkü'nün TEKNOFEST'e sahip çıktığının en güzel göstergesi.\" diye konuştu. İkinci, TEKNOFEST Roket Yarışları'nın TEKNOFEST'te en çok ilgi gören yarışlardan olduğunu belirterek, şunları kaydetti: \"Bu kapsamda çocuklarımızın roket teknolojilerine, kontrol teknolojilerine, uzaya, havacılığa ilgisini arttırmaya çalışıyoruz. Her geçen gün de katılımcı sayısı katlanarak artıyor. Bunun yanı sıra burada yetişen gençler uluslararası roket yarışmalarında derece almaya başladılar. Geçen sene Amerika'da düzenlenen yarışmalarda bizim yarışmalarımızda yetişen çocuklarımız birincilik ödülü ile döndüler. Bu da yeni neslin roket teknolojilerine çok meraklı olduğunu gösteriyor. İnşallah, onların desteğiyle önümüzdeki dönemde çok farklı bir teknolojik atılım yapacağız.\" Türkiye'nin şu ana kadarki en uzun menzilli füzesi Tayfun ile ilgili konuşan İkinci, \"Tayfun'un hem testleri hem de seri üretimi devam ediyor.\" dedi. Tayfun'un aslında bloklar halinde farklı özellikleri olan ürün ailesi olarak geliştirildiğine işaret eden İkinci, şöyle konuştu: \"Şu anda Türk Silahlı Kuvvetleri için seri üretimler devam ediyor. Seri üretimlerle beraber yeni blokların, yeni özelliklerin Tayfun'a eklenmesi için mühendislik çalışmaları da devam ediyor. Tayfun sınıfındaki en önemli vurucu güçlerden bir tanesi. Tayfun'un Silahlı Kuvvetlerimizin bu alandaki gücüne çok ciddi bir katkı yapacağını değerlendiriyoruz.\" İstanbul'da düzenlenecek IDEF'te yeni sürprizlerini paylaşacaklarını belirten İkinci, \"Aynı zamanda da dünyadan gelecek olan birçok misafirimize de ROKETSAN'ın yeni teknolojilerini, yeni mühimmatlarını, yeni sistemlerini gösterme fırsatı yakalayacağız.\" diyerek, sözlerini tamamladı.", "summary": "ROKETSAN Genel Müdürü Murat İkinci, TEKNOFEST KKTC'deki yüksek ilgiye dikkat çekti. Kıbrıs Türkü'nün etkinliği sahiplenmesinin, gençlerin roket teknolojilerine olan ilgisini artırdığını belirtti. Ayrıca, Tayfun füzesi testleri ve seri üretiminin devam ettiğini, IDEF'te yeni teknolojilerini tanıtacaklarını söyledi."}
{"text": "Şirketten yapılan açıklamaya göre, Vilnius'ta yarın düzenlenecek etkinliğe Nurol Makina ikinci kez katılacak. Daha önce Rheinmetall Norveç tarafından geliştirilen 120 mm Ragnarok sisteminin Ejder Yalçın 4x4 platformuna entegrasyonuyla başarılı gösteriler gerçekleştiren şirket, bu yıl 30x113mm VENOM LR Düşük Geri Tepmeli Orta Kalibre Top ve Ilgar I kamikaze mühimmatı ile iki farklı çözümü ilk kez sergileyecek. Gösteri sırasında, Nurol Makina'nın amiral gemisi NMS 4x4 aracı, Samsun Yurt Savunma (SYS) Grubu’nun bir üyesi olan UNIROBOTICS tarafından geliştirilen TRAKON 30 Uzaktan Kumandalı Silah İstasyonu (RCWS) ile canlı atış tatbikatları yapacak. Sistem, SYS Grubu’nun bir diğer stratejik iştiraki olan AEI Systems tarafından tasarlanan 30x113mm VENOM LR Düşük Geri Tepmeli Orta Kalibre Top ile entegre edildi. Ayarlanabilir atış hızına sahip VENOM LR, göreve özel ihtiyaçlara göre operasyonel esneklik sunuyor. Ayrıca yüksek teknoloji ürünü ve nitelikli bir kamikaze mühimmat çözümü olan Ilgar I, Nurol Makina’nın NMS 4x4 platformundan fırlatılacak. Ilgar I, uzaktan pilotaj gerektirmeyen tamamen otonom bir kamikaze mühimmat olarak geliştirildi. Taktik-füze dünyasının navigasyon, yönlendirme ve kontrol teknolojileriyle donatılan Ilgar, hedef angajmanı için nihai kararı operatörün vermesine olanak tanıyor.", "summary": "Nurol Makina, Vilnius'ta düzenlenecek etkinlikte 30x113mm VENOM LR Top ve Ilgar I kamikaze mühimmatını ilk kez sergileyecek. NMS 4x4 aracı, UNIROBOTICS'in TRAKON 30 Uzaktan Kumandalı Silah İstasyonu ile canlı atış tatbikatı yapacak. Ilgar I, tamamen otonom kamikaze mühimmatı olarak geliştirildi."}
{"text": "Sanayi ve Teknoloji Bakanı Mehmet Fatih Kacır, Kuzey Kıbrıs Türk Cumhuriyeti'nin (KKTC), dünyanın dört bir yanına hizmet sunacak bilişimcilerin adresi konumuna gelmesini arzu ettiklerini belirterek, \"Şehitlerimizin kanlarıyla sulanmış bu topraklarda Kıbrıs Türk halkının yolcu değil hancı, misafir değil ev sahibi olduğunu tüm dünyaya tekrar ilan ettik.\" dedi. Anadolu Ajansının (AA) global iletişim ortaklığıyla KKTC Cumhurbaşkanlığı himayesinde, Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığının ana yürütücülüğünde eski Ercan Havalimanı'nda düzenlenen TEKNOFEST KKTC'nin kapanışı ve ödül töreni yapıldı. Kacır, burada yaptığı konuşmada, Milli Teknoloji Hamlesi'nin meydanı niteliğindeki TEKNOFEST'te, Kıbrıs Türk halkının yoğun ilgisiyle, tarihle, bilimle ve teknolojiyle yoğrulmuş muazzam bir coşku yaşadıklarını dile getirdi. \"Şehitlerimizin kanlarıyla sulanmış bu topraklarda Kıbrıs Türk halkının yolcu değil hancı, misafir değil ev sahibi olduğunu tüm dünyaya tekrar ilan ettik.\" ifadesini kullanan Kacır, Türk mühendislerinin, teknisyenlerinin alın ve akıl teri eserlerle, her biri dünyada büyük yankı uyandıran teknoloji harikalarıyla hep birlikte iftihar ettiklerini aktardı. Kacır, KKTC, Türkiye ve dünyanın farklı ülkelerinden gelen gençlerin, yenilikçi projelerle kendilerini gururlandırdığını söyledi. Bu toprakların gençlerinin başaramayacağı hiçbir şey olmadığını gördüklerini belirten Kacır, sözlerini şöyle sürdürdü: \"Arzumuz, Türk milletinin yükselişinin sembolü TEKNOFEST'in bu coşkusunun KKTC'de devam etmesidir. Arzumuz, KKTC'nin dünyanın dört bir yanına hizmet sunacak bilişimcilerin, teknoloji girişimlerinin adresi konumuna gelmesidir. Burada geliştirilen yenilikçi dijital ürün ve hizmetlerin Kuzey Kıbrıs'tan dünyaya açılan birer başarı hikayesine dönüşmesidir. Yıllarca haksız izolasyonlara maruz kalan Kıbrıs Türk halkının refahının yükselmesidir. Bir ve beraber olacak, bu hedeflere hep birlikte koşacağız.\" Kacır, KKTC'yi hak ettiği saygın konuma taşımak için kardeş Kıbrıs Türk halkıyla omuz omuza olmaya devam edeceklerini söyledi. \"Milli Teknoloji Hamlesi\"ne adeta bir seferberlik ruhuyla sahip çıkacaklarını bildiren Kacır, şunları kaydetti: \"Bu vesileyle, TEKNOFEST yarışmalarına katılan Milli Teknoloji Hamlesi kahramanı gençlerimizi yürekten kutluyorum. Anne babalarının, öğretmenlerinin ve bizlerin göğsünü kabartan, iftihar kaynağımız TEKNOFEST kuşağını tebrik ediyorum. Misafirperverlikleriyle bizleri bağrına basan kardeş toprakların, Kuzey Kıbrıs'ın evlatlarına, tüm paydaşlarımıza TEKNOFEST'in düzenlenmesine sundukları katkılar için şükranlarımı sunuyorum. Gelin hep birlikte haykıralım Kuzey'den, anavatanımız Türkiye'den duyulsun, 'Yaşasın Türkiye', 'Yaşasın hür ve egemen KKTC'. Gelin gür sesle haykıralım, doğudan, batıdan ve mutlaka güneyden duyulsun, 'Yaşasın Türkiye', 'Yaşasın hür ve egemen KKTC.\"", "summary": "Sanayi ve Teknoloji Bakanı Mehmet Fatih Kacır, TEKNOFEST KKTC'nin kapanışında, KKTC'nin teknoloji ve bilişim alanında küresel bir merkez olmasını hedeflediklerini belirtti. Kacır, Kıbrıs Türk halkının ev sahibi olduğunu vurguladı ve TEKNOFEST'in bu coşkusunun KKTC'de devam etmesini arzuladıklarını ifade etti. Ayrıca, gençleri tebrik ederek, Milli Teknoloji Hamlesi'ne sahip çıkacaklarını belirtti."}
{"text": "Anadolu Ajansının (AA) global iletişim ortağı olduğu, dünyanın en büyük havacılık, uzay ve teknoloji festivali TEKNOFEST KKTC, KKTC Cumhurbaşkanlığı himayelerinde, Türkiye Teknoloji Takımı Vakfı ile Sanayi ve Teknoloji Bakanlığı ana yürütücülüğünde 132 paydaş kurumla eski Ercan Havalimanı'nda gerçekleştirildi. 1-4 Mayıs tarihlerinde düzenlenen, teknoloji yarışmalarından uçuş gösterilerine kadar birçok etkinliğe ev sahipliği yapan festivali toplam 225 bin kişi ziyaret etti. Etkinliğin son gününde yoğun ilgi sebebiyle girişlerde uzun kuyruklar ve trafik yoğunluğu oluştu. Teknoloji yarışmaları, fuar etkinlik alanlarıyla beraber Bilim Sokak'ta bulunan 6-14 yaş grubuna yönelik atölye çalışmaları, hava araçları sergisi, planetaryum film gösterimleri, Kıbrıs Barış Harekatı Deneyim Alanı, Türk Mukavemet Teşkilatı Milli Mücadele Sergi Alanı, uzay sergisi, XR deneyim alanı, simülasyon deneyim alanları, öğrencilerle ilk uçuş ve pedallı uçuş etkinlikleri, bilim gösterileri, Sahne Senin etkinliği, söyleşiler, ana sahne gösterileri ve daha birçok aktivite ziyaretçilere sunuldu. TEKNOFEST KKTC kapsamındaki yarışmalara Türkiye dahil 22 ülkeden toplam 47 binden fazla yarışmacı başvurdu. Teknoloji üretme ve geliştirme yolculuğunda 1083 yarışmacının oluşturduğu 268 finalist takım kıyasıya rekabet etti.", "summary": "TEKNOFEST KKTC, 1-4 Mayıs tarihlerinde KKTC'de düzenlendi ve 225 bin kişiyi ağırladı. Etkinlikte teknoloji yarışmaları, uçuş gösterileri ve atölye çalışmaları gibi birçok etkinlik yer aldı. 22 ülkeden 47 binden fazla yarışmacı katıldı ve 268 finalist takım rekabet etti. 132 paydaş kurumun desteğiyle gerçekleştirilen festival, büyük ilgi gördü."}
{"text": "Anadolu Ajansının (AA) global iletişim ortağı olduğu, dünyanın en büyük havacılık, uzay ve teknoloji festivali TEKNOFEST KKTC, KKTC Cumhurbaşkanlığı himayelerinde, Türkiye Teknoloji Takımı Vakfı ile Sanayi ve Teknoloji Bakanlığı ana yürütücülüğünde 132 paydaş kurumla eski Ercan Havalimanı'nda gerçekleştirildi. Festival, 1-4 Mayıs tarihlerinde, teknoloji yarışmalarından uçuş gösterilerine kadar birçok etkinliğe ev sahipliği yaparken, toplam 225 bin kişi tarafından ziyaret edildi. Teknoloji yarışmaları, fuar etkinlik alanlarıyla beraber Bilim Sokak'ta bulunan 6-14 yaş grubuna yönelik atölye çalışmaları, hava araçları sergisi, planetaryum film gösterimleri, Kıbrıs Barış Harekatı Deneyim Alanı, Türk Mukavemet Teşkilatı Milli Mücadele Sergi Alanı, uzay sergisi, XR deneyim alanı, simülasyon deneyim alanları, öğrencilerle ilk uçuş ve pedallı uçuş etkinlikleri, bilim gösterileri, Sahne Senin etkinliği, söyleşiler, ana sahne gösterileri ve daha birçok aktivite festival kapsamında ziyaretçilere sunuldu. Türk Yıldızları'ndan SOLOTÜRK'e, Bayraktar AKINCI'dan HÜRKUŞ'a birçok hava aracı festival boyunca uçuş gösterileri gerçekleştirdi. Gösteriler ziyaretçiler tarafından ilgiyle takip edildi. TEKNOFEST KKTC kapsamındaki yarışmalara Türkiye dahil 22 ülkeden toplam 47 binden fazla yarışmacı başvurdu. Teknoloji üretme ve geliştirme yolculuğunda 1083 yarışmacının oluşturduğu 268 finalist takım kıyasıya rekabet etti. İstanbul'da 2018 yılında 550 bin kişiyi ağırlayan TEKNOFEST, 2019'da yine megakentte 1,72 milyon kişi tarafından ziyaret edildi. Kovid-19 salgını sebebiyle 2020'de Gaziantep'teki TEKNOFEST ziyaretçilere kapalı olarak gerçekleştirildi. İstanbul'da 2021'de 1 milyon ziyaretçiyi ağırlayan festival, 2022'de ilk kez yurt dışında 300 bin ziyaretçinin katılımıyla Azerbaycan Bakü'de düzenlendi. 2022'de Samsun'da gerçekleştirilen TEKNOFEST Karadeniz'e ise 1,25 milyon kişi katıldı. Çeşitli disiplin ve kategorilerde teknoloji yarışmalarına ev sahipliği yapan etkinlik, Cumhuriyet'in 100. yılında İstanbul'da 2,5 milyon, Ankara'da 943 bin ve İzmir'de 1,1 milyon olmak üzere toplam 4,5 milyondan fazla ziyaretçiyi ağırladı. Geçen yıl Adana'da gerçekleştirilen festival, 1,1 milyon ziyaretçiye ev sahipliği yaptı. 11'incisinin KKTC'de düzenlendiği ve 225 bin kişinin ziyaret ettiği etkinlik, böylece ilk yılından itibaren 10 milyon 688 bin ziyaretçiyi ağırlamış oldu. Yarışmacı sayılarına bakıldığında ise festivale 2018'de İstanbul'da 20 bin kişi, 2019'da İstanbul'da 50 bin kişi, 2020'de Gaziantep'te 100 bin kişi, 2021'de İstanbul'da 200 bin kişi, 2022'de Bakü'de 5 bin 636 kişi, Samsun'da 600 bin kişi başvurdu. Etkinliğe 2023'te İstanbul, Ankara ve İzmir'de 1 milyon kişi, geçen yıl Adana'da 1,65 milyon kişi yarışmacı olarak başvurdu. TEKNOFEST KKTC'de de 47 bin kişinin yarışmacı olarak yer aldığı festival, böylece ilk yılından bu yana 3 milyon 672 bin 636 kişiyi yarışmacı olarak ağırladı. Takım sayılarına bakıldığında da 2018'de İstanbul'da 4 bin 333, 2019'da İstanbul'da 17 bin 373, 2020'de Gaziantep'te 20 bin 197, 2021'de İstanbul'da 44 bin 912, 2022'de Bakü'de 1010, Samsun'da 154 bin, 2023'te İstanbul, Ankara ve İzmir'de 337 bin, 2024'te Adana'da 790 bin takım yarıştı. KKTC'de de 15 bin 750 takımın mücadele ettiği festivale, ilk yılından bu yana toplam 1 milyon 384 bin 575 takım başvurdu. TEKNOFEST Genel Sekreteri Muhammet Saymaz, AA muhabirine yaptığı açıklamada, TEKNOFEST'in Türkiye'nin gözde markalarından biri olduğunu belirterek, \"TEKNOFEST KKTC'ye de ciddi bir ilgi ve alaka oldu. 47 binden fazla yarışmacının, 15 binden fazla takımın 6 farklı kategoride yarışmalara başvurduğuna şahitlik ettik. KKTC özelinde organizasyon anlamında baktığınızda bu ölçekte büyük bir festival yok.\" dedi. Fotoğraf: Rabia Aydoğdu/AA Özellikle Kıbrıs Barış Harekatı Deneyim Alanı'nı festivalin giriş kısmına koyduklarını anlatan Saymaz, şunları kaydetti: \"Türk Mukavemet Teşkilatı'nın da standını ilk girişe koyduk ki teşkilatın o dönemlerde vermiş olduğu mücadeleye bizzat gençlerimiz orada şahit olsun, onlardan dinlesinler. Oradan Kıbrıs Barış Harekatı Deneyim Alanı'na geçerek bunu dijital olarak deneyimlesinler ve o hissiyatı yaşasınlar istedik çünkü genç kardeşlerimizin projeleri geliştirirken o duyguyu yaşamaları gerektiğine inanıyoruz.\" Saymaz, TEKNOFEST olarak Türkiye'de ne yapıldıysa KKTC'de de aynısını yapmaya gayret ettiklerini belirterek, hava gösterilerinden eğitim atölyelerine kadar her şeyden aynı şekilde Kıbrıs'taki gençlerin de faydalanmalarına önem gösterdiklerini söyledi. KKTC'de olmaktan mutluluk duyduklarını vurgulayan Saymaz, \"Yağmura rağmen bize destek olan, buraya gelen, geleceğe umutla bakan, çocuklarına inanan aileleri de gördükçe buraya gelmemizin ne kadar anlamlı olduğunu da bizzat müşahede etmiş olduk.\" diye konuştu.", "summary": "TEKNOFEST KKTC, 1-4 Mayıs tarihlerinde büyük ilgi gördü ve 225 bin kişi tarafından ziyaret edildi. Etkinlik, teknoloji yarışmalarından uçuş gösterilerine kadar geniş bir yelpazeye sahipti. 47 binden fazla yarışmacı, 15 binden fazla takım, 6 farklı kategoride yarıştı. Türkiye'nin en büyük havacılık, uzay ve teknoloji festivali, KKTC'deki gençlere önemli bir fırsat sundu. Festival, Kıbrıs Barış Harekatı Deneyim Alanı ve Türk Mukavemet Teşkilatı standı gibi sembolik etkinliklerle de dikkat çekti."}
{"text": "Atatürk Üniversitesi'nin ev sahipliğinde düzenlenen \"AI SUMMIT ERZURUM2025\" programına katılmak üzere kente gelen Ayan, AA muhabirine TBMM'de Yapay Zeka Komisyonu tarafından gerçekleştirilen sunumlarla, İletişim Başkanlığı tarafından Türkiye iletişim modeli perspektifinde el alınan yapay zeka araçlarının ve hizmetlerinin anlatıldığını söyledi. Ayan, uçtan uça bir çalışma yaptıklarını anlatarak, \"Kurumumuzdaki tüm birimlerde yapay zeka dönüşümünü gerçekleştirmeye çalışıyoruz. Bunun bir adımı kurumdaki yapay zeka okuryazarlığını artırmak, bir adımı da bu okur yazarlığı artırırken ortaya iç kaynaklarımızla ürünler çıkarmak ve ileride bu ürünlerin kamuya daha fazla transferini sağlamak olacak.\" diye konuştu. Kamudaki teknolojik dönüşüme de değinen Ayan, şunları dile getirdi: \"TÜBİTAK Yapay Zeka Enstitüsü tarafından başlatılan Kamuda Araştırmaları Destek Grubu (KAMAG) programı yapay zeka kabiliyetinin geliştirme noktasında, kurumlarla iş birliği yapıyor. Bu iş birliklerinin TÜBİTAK Yapay Zeka Enstitüsü, İletişim Başkanlığı ile yapacağını duyurdu ve CİMER'e yapay zeka entegrasyonu sürecinde TÜBİTAK'ın stratejik bir partner olarak süreçte yer alacağını ilan etti. Bunun gibi bir çok farklı çalışma var. TÜBİTAK Yapay Zeka Enstitüsü bu süreçte kamuda ki dönüşü hızlandırıyor.\" İletişim Başkanlığı'nın 7 Mayısta düzenleyeceği Sentetik Medya ve Enformasyon Güvenliği Çalıştayı'na da dikkat çeken Ayan, \"Burada yapay zeka tarafından oluşturulacak içeriklerin oluşturabileceği yeni paradigmaya ve iletişim ekosistemine etkileri ele alınacak.\" ifadelerini kullandı.", "summary": "Atatürk Üniversitesi'nde düzenlenen \"AI SUMMIT ERZURUM2025\" programına katılan Ayan, TBMM Yapay Zeka Komisyonu ve İletişim Başkanlığı'nın Türkiye iletişim modeli perspektifinde yapay zeka araçları ve hizmetleri üzerine sunumlar yaptığını belirtti. Kamudaki teknolojik dönüşümle ilgili TÜBİTAK'ın desteklediği projelere değinen Ayan, özellikle CİMER'e yapay zeka entegrasyonu ve kamuya yönelik ürünlerin transferini artırmayı hedeflediklerini söyledi. Ayrıca, 7 Mayıs'ta yapılacak Sentetik Medya ve Enformasyon Güvenliği Çalıştayı'na dikkat çekti."}
{"text": "Sesli ve görüntülü iletişim olanağı sunan Skype, 20 yıllı aşkın hizmetinin ardından kullanımdan kaldırıldı. Microsoft, 2003'te piyasaya sunulan ve 2010'da 300 milyonu aşkın aktif kullanıcıya ulaşan uygulamanın hizmetlerine \"müşterilerin ihtiyaçlarına daha kolay uyum sağlayacak şekilde düzenlenmesi amacıyla\" son verileceğini duyurmuştu. Microsoft Teams uygulamasına odaklanacaklarını belirten şirket, Skype'taki kullanıcı verilerinin bu uygulamaya otomatik aktarılacağını bildirmişti.", "summary": "Skype, 20 yılın ardından Microsoft tarafından kullanımdan kaldırıldı. 2003'te piyasaya sunulan uygulama, 2010'da 300 milyon aktif kullanıcıya ulaşmıştı. Microsoft, müşterilerin ihtiyaçlarına daha kolay uyum sağlamak amacıyla Skype hizmetlerine son verip, Teams uygulamasına odaklanma kararı aldı. Skype kullanıcı verileri, otomatik olarak Microsoft Teams'e aktarılacak."}
{"text": "Anadolu Ajansının (AA) global iletişim ortağı olduğu TEKNOFEST, KKTC Cumhurbaşkanlığı himayelerinde, Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığının ana yürütücülüğünde, kamu kuruluşları, teknoloji devleri, üniversiteler ve medya kuruluşlarının da aralarında olduğu 132 kurumun katılımıyla eski Ercan Havalimanı'nda gerçekleştiriliyor. Tüzgen, burada AA muhabirine yaptığı değerlendirmede, TEKNOFEST'in duyulması ve yaygınlaşmasına katkılarından dolayı AA'ya teşekkür etti. Bilişim Vadisi olarak TEKNOFEST'in başından beri paydaşlarından olduklarını ve çeşitli yarışmalara ev sahipliği yaptıklarını anlatan Tüzgen, \"Bu yıl TEKNOFEST ikinci kez yurt dışında gerçekleştiriliyor. Çocukluğumdan hatırlıyorum, KKTC gündeme geldiği zaman ülkede sağcı, solcu, şucu, bucu ayrımları kalmaz, hep beraber KKTC için bir araya gelir, tek yürek olurduk. Milli Teknoloji Hamlesi'ni de biz böyle görüyoruz. Milli Teknoloji Hamlesi, ülkemizin tamamının sahiplenmesi ve hep beraber onun için çalışmamız gereken bir stratejidir. TEKNOFEST de aslında bunun vücut bulmuş hali.\" diye konuştu. Tüzgen, TEKNOFEST'te 10 binlerce yarışmacının yeni projeler geliştirmek, yeni teknolojiler üretmek ve yeni girişimler çıkartmak için bir araya gelerek yarıştığını aktardı. Derece alsın ya da almasın takım olmanın, bir işi uçtan uca tamamlamayı öğrenmenin gençlere ciddi bir eğitim sağladığını belirten Tüzgen, şöyle devam etti: \"Biz inşallah TEKNOFEST'lerle ülkemizde büyük bir teknolojik kalkınma hamlesi gerçekleştirmeyi hedefliyoruz. İnşallah kardeş vatanımız KKTC'nin de bir bilişim adası olması için bu TEKNOFEST'in bir vesile, bir ilk adım olmasını ümit ediyoruz. Bilişim Vadisi olarak biz 700'den fazla teknoloji geliştiren şirkete ev sahipliği yapıyoruz. Merkezimiz Gebze'de. İstanbul, İzmir ve Azerbaycan'daki şubelerimizle 700'den fazla firmaya ev sahipliği yapıyoruz. Bunlar teknoloji geliştiriyor, AR-GE yapıyorlar. İnşallah bu TEKNOFEST vesilesiyle artık KKTC'den de başvuru alacağız. KKTC'li genç teknoloji geliştiricileri de Bilişim Vadisi'ne bekliyoruz. KKTC'nin bilişim adası olması fikri gerçekten çok heyecan verici, bu, ülkenin uluslararası konumunu değiştirecek, güçlendirecek bir vizyon. \" Tüzgen, Bilişim Vadisi olarak öncelikli alanlarından birinin ulaşım teknolojileri olduğunu, bu alana çeşitli destekler sağladıklarını anlattı. Türkiye'de uçan araba konusunda ciddi çalışmaları olan iki girişimden birinin Bilişim Vadisi'nde bulunduğuna dikkati çeken Tüzgen, \"Çok yakın zamanda da insanlı uçuş testlerine başladılar. Bir tane tek kişilik, bir tane iki kişilik araçları var. 80 kilometreye ulaşan menzilleri var. İnşallah Türkiye'de bu alanda dünyadaki öncü ülkelerden biri olsun diye hedefliyoruz.\" değerlendirmesinde bulundu. Tüzgen, yenilikçi teknoloji alanlarına odaklandıklarını bildirerek, şunları kaydetti: \"Uçaklar, yeni bir teknoloji değil ama insansız uçaklar yeni bir teknoloji. Biz buna zamanında girerek dünyanın en iyi insansız hava araçlarını ürettik. İnsansız uçak gemileri yeni bir teknoloji değil ama insansız savaş uçakları için yapılan uçak gemileri yeni bir teknoloji. Biz burada dünyada öncü ülke olduk. İnsansız savaş uçaklarında gene benzerini yapmak istiyoruz. İnsansız uçan arabalar hususunda da dünyada öncü pozisyonda olmak için bu alandaki teknoloji çalışmalarını destekliyoruz. Gençlerimiz zaman zaman 'girişimciliğe nereden başlamalıyız' diye soruyor. Biz gençlerimizin takım olmasını, öyle projeler geliştirmesini tavsiye ediyoruz, çünkü her şey aslında önce bir takım olmakla başlıyor. TEKNOFEST'i organize eden vakfımızın ismi Türkiye Teknoloji Takımı Vakfı. Takım olduktan sonra ne iş yapılacağına hep beraber karar verilir. Kaynakların nasıl sağlanacağıyla alakalı yardımlaşılır. Bilişim Vadisi gibi kurumlar da daima kendilerinin destekçisi olacak.\"", "summary": "Bilişim Vadisi Genel Müdürü Tüzgen, TEKNOFEST'in KKTC'deki etkinliği için yaptığı açıklamada, etkinliğin Türkiye'nin teknolojik kalkınmasına önemli katkı sağladığını belirtti. Ayrıca, KKTC'nin bilişim adası olma vizyonunu desteklediklerini vurgulayan Tüzgen, Bilişim Vadisi'nde 700'den fazla teknoloji şirketine ev sahipliği yaptıklarını ve bu etkinlik sayesinde KKTC'li genç teknoloji geliştiricilerinin de bu ekosisteme katılmasını hedeflediklerini ifade etti. Ayrıca, ulaşım teknolojileri alanında uçan araba gibi projelere de destek verdiklerini ve Türkiye'nin bu alanda öncü olmayı amaçladıklarını belirtti. Tüzgen, gençlerin takım çalışması yaparak projeler geliştirmelerini önerdi."}
{"text": "Bakanlığın sosyal medya hesabından yapılan paylaşımda, \"Milli Savunma Üniversitesine bağlı Harp Okulları ile Astsubay Meslek Yüksekokulları aday tercih işlemleri (2025-MSÜ) 21 Nisan 2025 saat 23.59'a kadar uzatılmıştır. Tercih işlemleri ' internet adresinden yapılacaktır.\" bilgisine yer verildi.", "summary": "Bakanlık, Milli Savunma Üniversitesi'ne bağlı Harp Okulları ve Astsubay Meslek Yüksekokulları aday tercih işlemlerinin 21 Nisan 2025 saat 23.59'a kadar uzatıldığını duyurdu. Tercih işlemleri internet üzerinden yapılabilecek."}
{"text": "MEB'in yayımladığı, 15 bin sözleşmeli öğretmenliğe başvuru duyurusuna göre, bugün başlayan ve 5 Mayıs saat 16.00'ya kadar sürecek başvuruların ardından sözlü sınava katılmaya hak kazanan adaylar, 7 Mayıs'ta \"www.meb.gov.tr\" adresinden ilan edilecek. Sözleşmeli öğretmenliğe atanmak üzere başvuru işlemleri, \"başvuru\" ve \"tercih başvurusu\" olmak üzere iki aşamada gerçekleştirilecek. Adaylar, ön başvurularını, \"ilkatama.meb.gov.tr\" adresindeki elektronik başvuru formunu doldurarak yapacak. Başvuracak adayların, 2024'te yapılan Kamu Personel Seçme Sınavı'nda, KPSSP10, KPSSP121 ve KPSSP120'den 50 ve üzerinde puan alması gerekiyor. Adaylar, Türkçe, İlköğretim Matematik, Fen Bilimleri, Sosyal Bilgiler, Türk Dili ve Edebiyatı, Tarih, Coğrafya, Matematik, Fizik, Kimya, Biyoloji, Din Kültürü ve Ahlak Bilgisi, İngilizce, Rehberlik, Okul Öncesi, Sınıf Öğretmenliği, Beden Eğitimi ve İmam Hatip Lisesi Meslek Dersleri alanlarına KPSSP121 puan türünden, Almanca, Arapça ve Rusça alanlarına KPSSP120 puan türünden, diğer alanlara ise KPSSP10 puan türünden 50 ve üzerinde puan almış olmaları durumunda başvuruda bulunabilecek ve bu kapsamda başvurular, KPSS puan üstünlüğü esasına göre değerlendirilecek. Sözlü sınav merkezleri atama alanlarına göre belirleneceğinden adaylardan sözlü sınav merkezi için ayrıca tercih alınmayacak. Adayların sözlü sınava alınacağı sınav merkezi ile tarihi, MEB Ölçme, Değerlendirme ve Sınav Hizmetleri Genel Müdürlüğü tarafından duyurulacak. 15 bin sözleşmeli öğretmen alımına ilişkin branş bazında kontenjan dağılımına göre, en fazla atama yapılacak ilk 5 branş sırasıyla 4 bin 378 kontenjanla sınıf öğretmenliği, 3 bin 87 kontenjanla özel eğitim öğretmenliği, 1802 kontenjanla din kültürü ve ahlak bilgisi öğretmenliği, 1321 kontenjanla okul öncesi öğretmenliği ve 757 kontenjanla İngilizce öğretmenliği oldu.", "summary": "Milli Eğitim Bakanlığı (MEB), 15 bin sözleşmeli öğretmen alımına başvuru sürecini duyurdu. Başvurular 5 Mayıs 2025 saat 16.00'ya kadar yapılabilecek. Sözlü sınavı kazanan adaylar, 7 Mayıs'ta MEB'in sitesinden ilan edilecek. Başvuru için 2024 KPSS'den belirli puan türlerinde 50 ve üzerinde puan alınması gerekiyor. Başvurular, puan üstünlüğü esasına göre değerlendirilecek. En fazla kontenjan açılan branşlar sırasıyla sınıf öğretmenliği, özel eğitim öğretmenliği, din kültürü öğretmenliği, okul öncesi öğretmenliği ve İngilizce öğretmenliği oldu."}
{"text": "Saat 10.15'te başlayan sınavda, adaylar saat 10.00'dan sonra sınav binalarına alınmadı. Adaylara 155 dakika cevaplama süresi verildi. 5 bin 912 adayın başvurduğu, 17 il ve 18 sınav merkezinde düzenlenen sınav için 22 bina ve 238 salon kullanıldı. Kimlik kartını kaybeden, nüfus cüzdanı olmayan veya nüfus cüzdanında kimlik numarası ile fotoğraf bulunmayan adaylar için il ve ilçe nüfus müdürlükleri sınav günü açık tutuldu. HMGS sonuçları 22 Mayıs'ta açıklanacak.", "summary": "HMGS sınavı, 5 bin 912 adayın katılımıyla 17 il ve 18 sınav merkezinde gerçekleştirildi. Adaylar, 155 dakikalık süreyle sınavı tamamladı. Kimlik kartı kaybeden veya nüfus cüzdanı eksik olan adaylar için il ve ilçe nüfus müdürlükleri açık tutuldu. Sonuçlar 22 Mayıs'ta açıklanacak."}
{"text": "Bakanlıktan yapılan açıklamaya göre, kadrolu öğretmenlerin il içi isteğe bağlı yer değiştirmeleri için yapacakları başvurular 12-16 Mayıs tarihleri arasında alınacak. Atamalar ise 20 Mayıs'ta gerçekleştirilecek. Bu yıl ilk kez devreye alınacak uygulamada, tercihine yerleşemeyen öğretmenlerden, ilk iki tercihinde yer alan eğitim kurumlarında boş norm kadro oluşması durumunda atanmak üzere sıra kaydı oluşturulacak ve bu kayda göre 18 Haziran ve 11 Ağustos tarihlerinde atamalar gerçekleşecek. Bu kapsamda başvuruda bulunacak öğretmenlerin, halen görev yaptıkları eğitim kurumunda 30 Eylül'den itibaren en az üç yıllık çalışma süresini tamamlamış olmaları gerekiyor. Ayrıca, sözleşmeli öğretmen olarak atanıp daha sonra kadroya geçen öğretmenler için, 30 Eylül itibarıyla sözleşmeli ve kadrolu olarak toplamda en az dört yıllık hizmet süresini tamamlamış olma şartı aranacak.", "summary": "Kadrolu öğretmenlerin il içi isteğe bağlı yer değiştirme başvuruları 12-16 Mayıs arasında alınacak ve atamalar 20 Mayıs'ta yapılacak. Bu yıl ilk kez, tercihine yerleşemeyen öğretmenler için boş norm kadro oluşması durumunda, belirli tarihlerde (18 Haziran ve 11 Ağustos) atama yapılacak. Başvuracak öğretmenlerin, görev yaptıkları kurumda en az üç yıl çalışmış olmaları gerekiyor. Sözleşmeli öğretmen olarak atanan ve ardından kadroya geçenler için ise toplamda en az dört yıl hizmet süresi şartı aranacak."}
{"text": "Uluslararası yükseköğretim derecelendirme kuruluşu Times Higher Education'ın (THE) 2025 yılı Asya en iyi üniversiteler sıralamasında 4 Türk üniversitesi ilk 100'e girdi. Yükseköğretim Kurulundan (YÖK) yapılan açıklamaya göre, 35 ülke ve bölgeden toplam 853 üniversitenin araştırma, öğretim, bilgi transferi ve uluslararası görünümleri 18 farklı kategoride değerlendirilerek oluşturulan THE'nin 2025 Asya en iyi üniversiteler sıralaması yayımlandı. Buna göre, 4 Türk üniversitesinin ilk 100'e girmeyi başardığı sıralamada, Orta Doğu Teknik Üniversitesi (ODTÜ) 72, Sabancı Üniversitesi 74, Koç Üniversitesi 79, İstanbul Teknik Üniversitesi (İTÜ) ise 97. sırada yer aldı. Boğaziçi Üniversitesi 123, Bilkent Üniversitesi 158. olarak ilk 200'e girerken, Türkiye'den 6 üniversite ilk 200'de kendine yer buldu. Ayrıca 27 Türk üniversitesi, sıralamada ilk 500'e girme başarısı gösterdi. Sıralamada ilk 500'e giren diğer Türk üniversitelerinden Hacettepe, Özyeğin ve Yıldız Teknik üniversiteleri 201-250 bandında, Bahçeşehir ve Kadir Has üniversiteleri 251-300 bandında, Çankaya ve Selçuk üniversiteleri 301-350 bandında, Akdeniz, Atatürk, Bartın üniversiteleri ve İstanbul Üniversitesi Cerrahpaşa 351-400 bandında, Anadolu, Ege, Erciyes, Gazi, Gebze Teknik, İstanbul, İstinye, Necmettin Erbakan, TOBB Ekonomi ve Teknoloji ile Yaşar üniversiteleri 401-500 bandında yer buldu. 853 üniversitenin sıralandığı en iyi üniversiteler arasında toplam 111 Türk üniversitesi listede yer aldı. Açıklamada konuya ilişkin değerlendirmesine yer verilen YÖK Başkanı Prof. Dr. Erol Özvar, Türk üniversitelerinin özellikle son yıllarda artan başarılarının uluslararası sıralamalara da yansıdığını belirtti. Türk üniversitelerinin potansiyelinin daha yüksek olduğunu vurgulayan Özvar, \"Uluslararasılaşmaya, akademik üretkenliğe ve araştırma kalitesini artırmaya odaklanarak, uluslararası sıralamalarda daha fazla üniversiteyle temsil edileceğimize ve daha üst noktalara ulaşacağımıza inanıyorum.\" ifadesini kullandı.", "summary": "Times Higher Education'ın 2025 Asya en iyi üniversiteler sıralamasında, 4 Türk üniversitesi ilk 100'e girmeyi başardı. Orta Doğu Teknik Üniversitesi (ODTÜ) 72, Sabancı Üniversitesi 74, Koç Üniversitesi 79, İstanbul Teknik Üniversitesi (İTÜ) ise 97. sırada yer aldı. Boğaziçi Üniversitesi 123, Bilkent Üniversitesi 158. olarak ilk 200'e girerken, toplamda 27 Türk üniversitesi ilk 500'e girdi. YÖK Başkanı Prof. Dr. Erol Özvar, Türk üniversitelerinin başarılarının uluslararası sıralamalara yansıdığını belirterek, daha fazla üniversitenin uluslararası sıralamalarda yer alacağını vurguladı."}
{"text": "ÖSYM Başkanı Ersoy, KDK'nın başvuru üzerine ÖSYM'ye verdiği tavsiye kararının ardından bu yıl bir kez de temmuzda yapılması kararı alınan YDS'ye ilişkin AA'ya açıklamalarda bulundu. e-YDS uygulamasına başvurusunu yapamayan ve haziran ayı içerisinde sınav yapılmasını talep eden bir adayın KDK'ya başvurusu üzerine alınan tavsiye kararının incelendiğini, teknik olarak bir mahsuru olmadığının anlaşıldığını belirten Prof. Dr. Ersoy, şu ifadelere yer verdi: \"Tavsiye kararı daha da genişletilmiş, sınırlı sayıda kontenjanı olan e-YDS yerine, her ilde uygulanan ve kontenjan sınırı olmayan kağıt tabanlı dil sınavı yapılmasına karar verilmiştir. Alınan karar gereği sınav takvimine eklenen 2025-YDS/İngilizce, 5 Temmuz 2025 Pazar günü uygulanacaktır.\" Başvuruların 20 Mayıs'ta başlayacağı sınavın kapsamı sadece İngilizce olacak.", "summary": "ÖSYM Başkanı Prof. Dr. Ersoy, bu yıl bir kez de Temmuz ayında yapılacak YDS hakkında açıklama yaptı. KDK'nın başvurusu üzerine yapılan tavsiye kararıyla, sınırlı kontenjanlı e-YDS yerine her ilde uygulanacak kağıt tabanlı dil sınavı yapılmasına karar verildi. 2025-YDS/İngilizce, 5 Temmuz 2025'te gerçekleştirilecek ve başvurular 20 Mayıs'ta başlayacak. Sınav yalnızca İngilizce olacak."}
{"text": "ÖSYM'nin internet sitesinde yer alan duyuruya göre, adayların tercihleri 17-21 Nisan'da alındı. Adaylar, sonuçlara ÖSYM'nin \" adresinden erişebilecek.​​​​​​​", "summary": "ÖSYM'nin internet sitesindeki duyuruya göre, adayların tercihleri 17-21 Nisan tarihleri arasında alındı. Adaylar, sonuçlara ÖSYM'nin resmi sitesinden erişebilecek."}
{"text": "ABD'deki Harvard Üniversitesinden yapılan açıklamaya göre Nye, 6 Mayıs'ta hayatını kaybetti. New Jersey eyaletinin South Orange bölgesinde Ocak 1937'de doğan Nye, Princeton ve Oxford Üniversitelerinde siyaset, felsefe ve ekonomi eğitimleri gördü. Siyaset bilimi alanında doktora yaptıktan sonra 1964'te Harvard'ın kadrosuna katılan Nye, 1993-2001'de ABD Başkanlığı yapan Bill Clinton döneminde ülke yönetiminde görevler üstlendi. Nye, 1993-94'te Ulusal İstihbarat Konseyi Başkanlığı yapmasının ardından ABD Dışişleri Bakanlığı, Ulusal İstihbarat Konseyi ve Savunma Bakanlığında üst düzey görevlerde bulundu. Askeri olmayan güçlerin diğer ülkelerin davranışlarını nasıl etkileyebileceğini inceleyen \"yumuşak güç\" kavramının teorisyenlerinden kabul edilen Joseph Nye'nin, kariyeri boyunca neo-liberal görüşleri savunduğu biliniyor. Çeşitli üniversiteler ve uluslararası düşünce kuruluşlarında üst düzey görevler üstlenen Joseph Nye'nin \"Yumuşak Güç: Dünya Politikasında Başarıya Giden Yol\", \"Amerikan Yüzyılı Bitti mi?\" ve \"Liderliğe Bağlı: Amerikan Gücünün Değişen Doğası\" dahil 10'dan fazla yayımlanmış kitabı bulunuyor.", "summary": "ABD'li siyaset bilimci ve teorisyen Joseph Nye, 6 Mayıs'ta hayatını kaybetti. 1937'de New Jersey'nin South Orange bölgesinde doğan Nye, Harvard Üniversitesi'nde uzun yıllar öğretim üyeliği yapmış ve Bill Clinton döneminde ABD hükümetinde önemli görevlerde bulunmuştur. Nye, \"yumuşak güç\" kavramının teorisyenlerinden biri olarak tanınmakta ve kariyerinde neo-liberal görüşleri savunmuştur. 10'dan fazla kitabı bulunan Nye, dünya politikasında güç, liderlik ve Amerikan dış politikası üzerine önemli katkılarda bulunmuştur."}
{"text": "Bakan Tekin, konuya ilişkin sosyal medya hesabından yaptığı paylaşımda, şunları kaydetti: \"Türkiye Yüzyılı'nın mimarları, yarının umut ışıkları olacak öğretmen adaylarımız, Türkiye Yüzyılı'nın eğitim neferlerini yetiştirecek Milli Eğitim Akademisi için bu yıl ilk kez uygulanacak Akademi Giriş Sınavı başvuruları bugün itibarıyla başlamıştır. Tüm öğretmen adaylarımız başvurularını 8-20 Mayıs tarihleri arasında ÖSYM Başvuru Merkezleri, ' adresi veya ÖSYM Aday İşlemleri Mobil Uygulaması üzerinden gerçekleştirebilir. Geç başvuru tarihi ise 28 Mayıs olarak belirlenmiştir. Eğitim sistemimizin niteliğini artırmak, mesleki yeterliliği yüksek, donanımlı öğretmenler yetiştirmek amacıyla kurduğumuz Milli Eğitim Akademisi, Türkiye'nin geleceğine yön verecek nice öğretmenlerimizin yetişmesine katkı sunacaktır. Tüm adaylarımıza şimdiden başarılar diliyor, bu sürecin hayırlı olmasını temenni ediyorum.\"", "summary": "Milli Eğitim Bakanı Mahmut Özer, sosyal medya hesabından yaptığı açıklamada, Türkiye Yüzyılı'nın eğitim neferlerini yetiştirecek Milli Eğitim Akademisi için Akademi Giriş Sınavı başvurularının başladığını duyurdu. Başvurular, 8-20 Mayıs tarihleri arasında ÖSYM Başvuru Merkezleri ve ÖSYM Aday İşlemleri Mobil Uygulaması üzerinden yapılabilecek. Geç başvuru tarihi ise 28 Mayıs olarak belirlenmiş. Akademi, mesleki yeterliliği yüksek öğretmenler yetiştirerek eğitim sisteminin niteliğini artırmayı hedefliyor."}
{"text": "ÖSYM'nin internet sitesindeki duyuruda, \"Yükseköğretim Kurulu Başkanlığı Yürütme Kurulu ve Ölçme, Seçme ve Yerleştirme Merkezi Başkanlığı Yönetim Kurulu kararları doğrultusunda engelli adayların sınav uygulamalarına yönelik sağlık şartlarında düzenlemeye gidilmiş ve bu doğrultuda 2025-YKS Kılavuzu güncellenmiştir.\" ifadeleri kullanıldı. Kılavuza göre, Engelli Sağlık Kurulu Raporu (ESKR) veya Çocuklar İçin Özel Gereksinim Raporu'nda (ÇÖZGER) göz hastalıkları alanında yüzde 40'ın altında engel oranına sahip adaylar ile göz hastalığına ilişkin sağlık durumunu Durum Bildirir Sağlık Kurulu Raporu ile belgelendiren görme engelli adaylara, talepleri halinde işaretleyici ve büyük punto basılı soru kitapçığı verilebilecek. İlgili branş hekiminin aday sağlık raporu üzerinden yapacağı değerlendirme sonucu uygun görülmesi halinde adaya okuyucu da (filigranlı kitapçık) verilecek. Bu adaylardan okuyucu yardımı alanlar ek süreden faydalanabilecek ancak sadece işaretleyici yardımı alanlara ek süre verilmeyecek. ESKR ve ÇÖZGER'lerinde zihinsel engel oranı yüzde 50 altında olan adaylara, talepleri halinde okuyucu (çift kitapçık) veya işaretleyici verilecek. Bu durumda olan adaylara ek süre tanınmayacak. ÇÖZGER veya ESKR raporlarında; spesifik okuma bozukluğu, gelişimsel disleksi, aritmetik bozukluğu gibi okul becerilerinin gelişimsel bozuklukları ile dikkat eksikliği, hiperaktivite bozukluğu tanılarından biri yer alan ancak gerekli özel gereksinim düzeyi ya da engel oranını karşılamayan adaylar da okuyucu, işaretleyici, ek süre, büyük punto basılı soru kitapçığı ve sağlık durumuna uygun araç-gereç desteğiyle sınav salonuna alınabilecek.", "summary": "ÖSYM'nin duyurusuna göre, 2025-YKS Kılavuzu'nda engelli adaylar için sağlık şartlarında güncellemeler yapılmıştır. Göz hastalıkları nedeniyle engel oranı yüzde 40'ın altında olan veya göz hastalığını raporla belgelendiren görme engelli adaylara, talepleri halinde işaretleyici ve büyük punto basılı soru kitapçığı verilebilecek. Ayrıca, uygun görülen adaylara okuyucu yardımı (filigranlı kitapçık) da sağlanacak, ancak sadece işaretleyici yardımı alan adaylara ek süre verilmeyecek. Zihinsel engel oranı yüzde 50'nin altında olan adaylara da okuyucu veya işaretleyici verilebilecek, ancak bu adaylara da ek süre tanınmayacak. Ayrıca, spesifik okuma bozukluğu, gelişimsel disleksi ve dikkat eksikliği gibi durumlar için uygun araç gereç desteği sağlanacak, ancak özel gereksinim düzeyi yeterli olmayan adaylar da belirtilen yardımları alabilecek."}
{"text": "Tokat İl Milli Eğitim Müdürlüğü bünyesinde AR-GE birimince yürütülen \"Okulumda Müzik\" projesi kapsamında, Gözova Ortaokulunda öğrenim gören 43 öğrenci, 26 Haziran Kültür Sarayı Konferans Salonu'nda düzenlenen \"Köyümüzden Dünyaya\" konserinde, Türkiye dahil, 9 ülkeye ait 9 şarkıyı orijinal dillerinde söyledi. Proje sayesinde farklı ülkeleri tanıma imkanı bulan öğrenciler, 8 ülkenin dilinde şarkı söylemeyi öğrendi. Öğrenciler şarkıları Türkçe, Azerbaycan Türkçesi, İtalyanca, İngilizce, İspanyolca, Fransızca, Rusça, Arapça ve Yunanca seslendirdi. Konseri, İl Milli Eğitim Müdürü Hüseyin Kır ve vatandaşlar dinledi.", "summary": "Tokat İl Milli Eğitim Müdürlüğü'nün \"Okulumda Müzik\" projesi kapsamında, Gözova Ortaokulundan 43 öğrenci, 26 Haziran Kültür Sarayı Konferans Salonu'nda düzenlenen \"Köyümüzden Dünyaya\" konserinde, 9 ülkeye ait şarkıları orijinal dillerinde seslendirdi. Öğrenciler, Türkçe, Azerbaycan Türkçesi, İtalyanca, İngilizce, İspanyolca, Fransızca, Rusça, Arapça ve Yunanca şarkılar söyledi. Konseri, İl Milli Eğitim Müdürü Hüseyin Kır ve vatandaşlar izledi."}
{"text": "Kütahya'nın Domaniç ilçesinde, 1500 rakımlı Kocayayla Geçidi'ne uzanan kıvrımlı yollar, baharın gelişiyle birlikte yeşilin tonlarına büründü. Sürücüler, Domaniç Dağları'nın adeta yeniden canlanan doğasıyla etkileyici bir manzara eşliğinde yolculuk yaparken, bölge doğa yürüyüşçüleri ve fotoğraf meraklıları için cazibe noktası haline geldi. Mevsimsel değişimin getirdiği canlılık, bölgeye gelen ziyaretçilerin beğenisini kazanırken Domaniç Dağları, doğayla iç içe zaman geçirmek isteyenler için baharın en güzel rotalarından biri olarak öne çıkıyor. Domaniç Dağları'nın manzarası dronla görüntülendi.", "summary": "Kütahya'nın Domaniç ilçesindeki 1500 rakımlı Kocayayla Geçidi'ne uzanan kıvrımlı yollar, baharın gelişini yeşilin tonlarıyla karşılıyor. Sürücüler, Domaniç Dağları'nın canlı doğasında etkileyici bir manzara eşliğinde yolculuk yaparken, bölge doğa yürüyüşçüleri ve fotoğraf meraklıları için cazibe merkezi haline geliyor. Mevsimsel değişimle gelen canlılık, ziyaretçilerin beğenisini kazanırken, Domaniç Dağları, doğayla iç içe bir deneyim arayanlar için baharın en güzel rotalarından biri olarak dikkat çekiyor. Bölgenin manzarası dronla görüntülenmiş."}
{"text": "Her yıl 15 Nisan-15 Temmuz'da göle dökülen tatlı sulara giden inci kefalleri, yumurtalarını tatlı sulardaki üreme alanlarına bırakıyor. Sahil Güvenlik Van Gölü Grup Komutanlığı, Emniyet Müdürlüğü, İl Jandarma Komutanlığı, güvenlik korucuları, Van Büyükşehir Belediyesi ile İl Tarım ve Orman Müdürlüğü ekipleri, göç yolculuğundaki balıkları korumak için çalışma yürütüyor. Akarsuların göle döküldüğü bölgeleri, sulak alanları ve dere kenarlarını teknolojik imkanları da kullanarak kontrol altında tutan ekipler, kaçak avcılığı önlemeye çalışıyor. Göçün en yoğun yaşandığı Van'ın Muradiye ilçesindeki Bendimahi Çayı'nda ekiplerin yaptığı denetimlere katılan Kaymakam Melih Aydoğan, çalışmalar hakkında görevlilerden bilgi aldı. Fotoğraf: Muhammed Onur Yavrutürk/AA Aydoğan, Van Gölü'nden tatlı sulara göç eden balıkların 15 Nisan-15 Temmuz arasında avlanmasının yasak olduğunu anımsattı. Balıkların korunmasına yönelik önlemler aldıklarını dile getiren Aydoğan, şunları kaydetti: \"Güvenlik güçlerimiz 24 saat esaslı çalışma yapıyor. Bölgemizin belli noktalarında inci kefalinin göçünü vatandaşlarımızın izlemeleri ve bu eşsiz görüntüye şahitlik etmeleri önemli. Bu nedenle bu dönemde bütün vatandaşlarımızı inci kefalinin mucizevi göçünü izlemeye davet ediyoruz. Bu göçü Bendimahi Çayı boyunca izleyebilirler. Bu dönemde balığın avlanması yasak olduğu için tedbirlere riayet ederek, onları koruyarak hareket edilmesi gerekiyor. Bu şekilde de gelecek nesillere inci kefalini aktarmış olacağız.\" Denetime, Erciş Cumhuriyet Başsavcısı Burak Özcoşar, Muradiye Cumhuriyet Savcısı Muhammet Atmaca, İlçe Jandarma Komutanı Üsteğmen Nurullah Çatal, İlçe Emniyet Müdür Vekili Ömer Üresin ve diğer yetkililer katıldı.", "summary": "Van Gölü'ne göç eden inci kefalleri, 15 Nisan-15 Temmuz arasında üreme alanlarına yöneliyor. Güvenlik güçleri ve belediye ekipleri, bu balıkları korumak için denetimler yapıyor. Bu dönemde inci kefali avlanması yasak ve vatandaşlar, göçü izlemek için Bendimahi Çayı'na davet ediliyor."}
{"text": "Kahramanmaraş merkezli 6 Şubat 2023'teki depremlerden etkilenen illerde çeşitli aktivitelerde bulunmak üzere yola çıkan tırın Hatay'daki ikinci durağı, İskenderun ilçesi oldu. Pirireis Mahallesi'ndeki Millet Parkı'na konuşlandırılan tırda, afetten etkilenen çocuklar onikitaş, mas güreşi, mangala, çuval yarışı ve halat çekme gibi geleneksel oyunlarla eğlenceli zaman geçirdi. İskenderun Kaymakamı Muhammet Önder, Gençlik ve Spor İlçe Müdürü Ferit Ali Gündel de öğrencilerle oyunlar oynadı.", "summary": "6 Şubat 2023'teki Kahramanmaraş merkezli depremlerden etkilenen illerdeki aktiviteler kapsamında, Hatay'ın İskenderun ilçesinde çocuklar geleneksel oyunlarla eğlenceli vakit geçirdi. Pirireis Mahallesi'ndeki Millet Parkı'na konuşlandırılan tırda, çocuklar onikitaş, mas güreşi, çuval yarışı gibi oyunlarla eğlendi. İskenderun Kaymakamı ve Gençlik ve Spor İlçe Müdürü de etkinlikte yer aldı."}
{"text": "Tarım ve hayvancılıkla geçimini sağlayan köyün temizliği, vatandaşlar tarafından yıllardır dayanışma içinde yapılıyor. İlkbahar mevsiminde ellerine kazma, kürek ve bazı temizlik malzemeleri alan köyün erkekleri, yerleşim yerinin sokaklarına dağılıyor. Bir yandan köyün sokaklarındaki taş, toprak ve çöpleri temizleyen köylüler, diğer yandan ağaçları budayıp sulama kanallarını açıyor. Kimsesiz yaşlıların bahçe işlerini de yapan köy sakinleri, bu gelenekleriyle dayanışma örneği sergiliyor. Köy Muhtarı Bülent Otay, AA muhabirine, her yıl köyde yaptıkları temizlik çalışmasına bu yıl da baharın gelişiyle başladıklarını söyledi. Çalışmalara köy halkının olabildiğince eksiksiz bir şekilde katıldığını ifade eden Otay, şöyle konuştu: \"Biz her şeyi devletimizden beklemiyoruz. Gördüğünüz gibi imece usulü ile köylülerimizle beraber elimizden geldiği kadar temizliğe önem gösteriyoruz. Diğer köylerin de böyle yol kenarlarında trafiği tehlikeye sokacak ağaç dallarını, taşları ve çevreye dökülen çöpleri temizlemesini bekliyoruz. Bu konularda komşu köylülerimiz duyarlı olursa çok seviniriz. İnşallah daha güzel, daha kapsamlı, daha iyi şeyler de başaracağız. Köy halkıyla beraber böyle çalışmalara devam edeceğiz.\" Köy sakinlerinden Gürkan Kıtay ise imece usulü temizlik çalışması geleneğini sürdüreceklerini belirterek, \"İmece usulü evlerimizi, sokaklarımızı, mezarlıklarımızı hep beraber temizledik. Eşimizden, dostumuzdan, komşularımızdan Allah razı olsun. Bu gibi hizmetleri hep devletten beklememek lazım. Köylerde eskiden beri gelen bu dayanışmayı sürdürüyoruz. İmece usulü yardımlaşma unutulmaya başladı. Bizler de köy halkı olarak bu geleneği sürdürüyoruz.\" diye konuştu.", "summary": "Tarım ve hayvancılıkla geçimini sağlayan köyde, temizlik işleri imece usulüyle yapılıyor. İlkbaharda köy halkı, sokakları temizleyip ağaçları budayarak çevre düzenlemesi yapıyor. Köy Muhtarı Bülent Otay, her yıl yapılan bu temizlik çalışmasının bu yıl da başladığını belirtti. Köy sakinleri, devlet yardımı beklemeden dayanışma içinde çalışarak çevreyi temizliyor. Gürkan Kıtay, imece usulüyle yardımlaşmanın önemini vurguladı ve köydeki geleneksel dayanışmayı sürdürdüklerini söyledi."}
{"text": "Marmara Denizi'nde farklı noktalarda etkisini sürdüren müsilajın Bandırma merkezindeki sahilde de yoğunlaştığı görüldü. Sahildeki müsilaj nedeniyle su yüzeyinde köpüksü tabaka oluştu. Müsilaj, çevre sakinleri ile bölgeyi gezmeye gelenler tarafından da fark edildi.", "summary": "Marmara Denizi'nde devam eden müsilaj, Bandırma merkezindeki sahilde de yoğunlaştı. Sahilde su yüzeyinde köpüksü bir tabaka oluştu ve bu durum çevre sakinleri ile bölgeyi ziyaret edenler tarafından fark edildi."}
{"text": "Kahramanmaraş merkezli 6 Şubat 2023'teki depremlerden etkilenen Osmaniye'de, Türkiye Özel Sporcular Eğitim, Yardım ve Spor Vakfı tarafından proje başlatıldı. \"Depremzede Özel Gereksinimliler İçin Spor ve Rehabilitasyon Projesi\" kapsamında psikologlar ve antrenörler eşliğinde çocuklara destek olunmaya çalışılıyor. Proje kapsamında, kent merkezi ile Kadirli ve Düziçi ilçelerinde belirlenen özel gereksinimli toplam 200 çocuk, haftanın bir günü evlerinden servislerle alınarak statlara götürülüyor. Burada çocuklar, uzman psikologlar ve antrenörler eşliğinde sportif etkinliklere katılıp oyunlar oynayarak hem eğleniyor hem de depremin olumsuz etkilerini atlatmaya çalışıyor. Gençlik ve Spor İl Müdürü Yusuf Çebi, AA muhabirine, projenin özel gereksinimli çocukların rehabilitasyonu açısından çok önemli olduğunu söyledi. Proje kapsamında çocukların nisandan bu yana faaliyetlere katıldığını anlatan Çebi, şöyle konuştu: \"Gençlerimizin hem fiziksel kabiliyetlerinin geliştirilmesi hem de zihinsel anlamda daha sağlıklı düşünebilmeleri için de bu projeyi oldukça önemsiyoruz. Projemizin amaçlarından bir tanesi de gençlerimizin hayata tutunmasını sağlaması. Gençlerimizi, ileriki yıllarda daha sağlıklı, mutlu, huzurlu bir hayat sürebilmeleri için sporla rehabilite etmeye çalışıyoruz. Depremzede özel gereksinimli çocuklarımızın sporda, sanatta eğitim alarak en kısa sürede bu travmayı atlatmalarını sağlayacağız.\" Uzman psikolog Özlem Sevimli de projenin depremden etkilenen gençlerin güçlendirilmesine yönelik olduğunu belirtti. Proje kapsamında çocuklar statta antrenörler eşliğinde faaliyet gerçekleştirirken, kendilerinin de ailelerle görüşme yaptığı anlatan Sevimli, \"Velililerle psikososyal görüşmeler yapıyorum. Bunun yanında bireysel, çocukların durumları hakkında bu süreçte neler olduğu, olumlu ya da olumsuz herhangi bir geri dönütleri var mı ona yönelik bilgiler alıyorum.\" diye konuştu. Sevimli, projeyle ilgili hem çocuklardan hem de velilerden olumlu dönüşler aldıklarını ifade etti. Antrenör Neslihan Dönen ise 4 ay sürecek projeyle, çocukların kendine güvenlerini tekrar kazandırmak ve onları sosyalleştirmek adına çalışmalar yaptıklarını kaydetti.", "summary": "Kahramanmaraş merkezli depremlerden etkilenen Osmaniye'de, Türkiye Özel Sporcular Eğitim, Yardım ve Spor Vakfı tarafından başlatılan \"Depremzede Özel Gereksinimliler İçin Spor ve Rehabilitasyon Projesi\" ile 200 özel gereksinimli çocuk, psikologlar ve antrenörler eşliğinde sportif etkinliklere katılıyor. Çocuklar, haftada bir gün statlara götürülerek, eğlenceli aktivitelerle depremin olumsuz etkilerinden arınmaya çalışıyor. Gençlik ve Spor İl Müdürü Yusuf Çebi, projeyi çocukların fiziksel ve zihinsel gelişimi için önemli bulduklarını belirtti. Uzman psikolog Özlem Sevimli ise çocuklar ve ailelerle psikososyal görüşmeler yaparak süreci takip ettiklerini ifade etti."}
{"text": "Ankara'da yaşayan 60 yaşındaki Dönmez, 2015'te emekli olduktan sonra yeni hayatına adapte olabilmek için kendisine bir uğraş arayışına girdi. Islak keçe kursuna başlayan Dönmez, aldığı eğitimlerle ustalaştı. Özgür Dönmez, 2019 yılında Kültür ve Turizm Bakanlığınca düzenlenen sınavlarda başarı sağlayarak somut olmayan kültürel miras taşıyıcısı unvanını aldı. Keçe ustalığına uzanan hikayesini AA muhabirine anlatan Dönmez, çok keyifli bir çalışma hayatı geçirdiğini belirterek, emekliliği yeni bir başlangıç olarak gördüğünü söyledi. Dönmez, emeklilikle iş yaşamı arasındaki farka yönelik, emekli olduktan sonra artık zamanının çoğunu kendine ayırabildiğini belirterek, şöyle konuştu: \"İş yaşamında sabah saat 08.00 ya da 09.00'da başlıyorsunuz, akşam 17.00 ya da 18.00'de bırakıyorsunuz. Rutin bir düzeniniz var. Emekli olduğunuzda bu zaman boşa çıkıyor. Zaman, en hızlı akan ve en değerli şey aslında ve onu nasıl değerlendireceğinizi bilmiyorsunuz. Eşim yeni emekli oldu. O da aynı süreci yaşıyor. Tabii herkes için farklıdır. Ben üretmeyi, hayatın içerisinde olmayı çok seviyorum. Gençlerle, çocuklarla olmaktan keyif alıyorum. Dolayısıyla üretmek son derece kıymetli. O nedenle benim için yeni bir başlangıç.\" Kursa başlamadan önce keçeye ve keçeciliğe dair bilgisi olmadığını anlatan Dönmez, \"Neden o kursa gittim, niye başladım bilmiyorum. Hiçbir şey bilmeden gittim o kursa. Başlangıçta yapamayacağım diye bırakmaya da karar verdim.\" dedi. Dönmez, kurs hocasının, kendisine şans tanımasını söylemesi üzerine derslere devam ettiğini belirterek, \"5 aylık bir kurstu. Kurs bitti ama yün bitmedi. Öyle olunca ben evde çalışmaya devam ettim. Sonra sergiler, etkinlikler derken bugüne geldim.\" diye konuştu. Keçeden sanat eserlerinin yanı sıra günlük yaşamda kullanılabilecek ürünler de ürettiğini belirten Dönmez, tablo, elbise, yelek, kaban, çanta, takı, fular, avize, halı ve şapka gibi hemen hemen her şeyi yapabildiğini söyledi. Keçe ve ıslak keçe yöntemiyle ilgili bilgi veren Dönmez, şöyle devam etti: \"Koyun, keçi, tavşan gibi hayvanların yünlerinin alkali (bazik özellikli kimyasal çözelti) ortamda birbirlerinin arasında sıcak suda çevrilerek kilitlenmesiyle oluşuyor. Keçe, ilk tekstil ürünüdür aslında. Islak keçe, geleneksel bir tekniktir. Çok eski, milattan önce 3. ve 4. yüzyıldan beri kullanılan bir teknik. İğneli keçe dediğimiz, sizin bildiğiniz, iğneyle yapılan keçe daha sonra dekoratif amaçla geliştirilmiş.\" Özgür Dönmez, yünün keçeye dönüşme sürecine ilişkin şunları söyledi: \"Yünün keçe olma yolculuğu çok zor. Onu seriyorum, su ve sabunla ıslatıyorum, çeviriyorum, bir süre sonra kaynar su koyuyorum üzerine. Sonra keçeleşsin diye alıyorum, yerden yere atıyorum. Aslında hayat da öyle. Bizler de hayatın içerisinde bir sürü sıkıntılarla yoğurularak kendimizi geliştiriyoruz ve değiştiriyoruz. Keçenin son hali son derece dayanıklıdır. İnsan da bu sıkıntıları yaşaya yaşaya olgunlaşıyor. \" Keçecilikte tekniğin sabit olduğunu dile getiren Dönmez, öğrenen herkesin yapabileceğini fakat en büyük zorluğun, bedensel yorgunluk olduğunu sözlerine ekledi. Dönmez, \"Tekniği öğrendikten sonra sizin içinizde ne varsa aslında onu dışa yansıtıyorsunuz. Dolayısıyla keçeyi herkes yapabilir. Sadece bir sıkıntı var. Keçe bedensel bir çalışma. Örneğin ben atölyem olmadığı için evimde, yerde çalışıyorum. Dolayısıyla belimi, boynumu, kollarımı sürekli çevirdiğim için zorlanıyorum.\" şeklinde konuştu. Kültür ve Turizm Bakanlığı tarafından düzenlenen Kültür Yolu Festivali kapsamındaki etkinlikte henüz bir sergi açmadığını belirten Dönmez, bu talebini dile getirdiğini, bu vesileyle festivale dahil edildiğini ve tablolarının burada ilgi gördüğünü ifade etti. Sergileri hakkında bilgi veren Dönmez, şunları kaydetti: \"Benim sergilerim tematik sergilerdir. İlk sergim Keçenin Yolculuğu idi. O sergide her şey yer alıyordu. İkinci sergimi ise bir kadın olarak 8 Mart Dünya Kadınlar Günü’nde açtım. Bu sergim şiirler eşliğinde gezildi. Her sergimin başında bulunuyorum; dileyen ziyaretçilere sergiyi bizzat gezdiriyorum. Son sergim ise Zümrüd-ü Anka’nın Yolculuğu. Bu sergiye ait eserim çok özel, 6 metre 40 santim uzunluğunda bir tablo. Simurg'u keçeye uyarladım.\" Kendi atölyesini açmayı çok istediğini ifade eden Özgür Dönmez, eşinin, fazla çalışıp kendisini yıpratmasından endişe ettiği için bu isteğine ilk başta karşı çıktığını söyledi. Ankara Kalesi'nde atölye yeri aldıklarını fakat ekonomik nedenlerden dolayı şu an istediği atölyeyi kuramadığını belirten Dönmez, \"Hayalim, atölyemin olması. Sadece keçe yapmak değil, hayatı paylaşmak istiyorum. Çocukların yumak yumak ellerinin suya ve keçeye değmesini istiyorum. Onlarla masalları, hayatı, keyfi paylaşmak istiyorum.\" diye konuştu. Dönmez, \"Evde çalışmak son derece zor. Yerde çalışıyorum. Masam yok, dolayısıyla zemini boşaltıyorum. Altına kalın naylon seriyorum. Sonra onun üzerinde keçe yapmaya çalışıyorum. En büyük sıkıntısı, evin hiç toplanmaması.\" dedi.", "summary": "60 yaşındaki Özgür Dönmez, emekli olduktan sonra ıslak keçe kursuna katılarak bu alanda ustalaştı. Kültür ve Turizm Bakanlığı'nın düzenlediği sınavla somut olmayan kültürel miras taşıyıcısı unvanını kazandı. Keçeciliğe dair bilgi edinmeden başladığı bu alanda, günlük yaşamda kullanılabilecek ürünler ve sanat eserleri üretiyor. Keçenin tarihçesini ve yapımını anlatan Dönmez, bu işi bedensel zorlayıcı olmasına rağmen çok sevdiğini belirtiyor. Dönmez, kendi atölyesini açmayı hayal ediyor, çocuklarla keçeyle tanışmayı ve hayatı paylaşmayı istiyor."}
{"text": "Selahattin Seçkin İlkokulu'nda 30 Nisan'da 1. sınıf öğrencisi Eylül Yavuz, yediği şekerin boğazına kaçması sonucu nefes alamamaya başladı. Panikle sınıfa doğru koşan minik Eylül, öğretmeni Gözde Batmaz Akın'dan yardım istedi. Durumu fark eden Akın, zaman kaybetmeden Heimlich manevrasını uygulayarak öğrencisinin nefes almasını sağladı. Yaşadıklarını gazetecilere anlatan Akın, öğrencinin sınıfa koşarak girdiğini söyledi. Çocuğun derse geç kaldığını sandığını belirten Akın, \"Elini boğazına götürüp nefes alamadığını görünce hemen müdahale ettim. Daha önce Milli Eğitim Bakanlığının öğretmenlere yönelik düzenlediği uygulamalı ilk yardım eğitimine katılmıştım. Eğitimde öğrendiğim gibi Heimlich manevrasını tereddütsüz uyguladım. Cismin dışarı çıktığını görünce büyük rahatlama yaşadım. Öğrencimin yeniden nefes aldığını görünce dünyalar benim oldu.\" diye konuştu. İlk yardım eğitimlerinin hayati önem taşıdığını vurgulayan Akın, \"Bu olay bir kez daha gösterdi ki herkesin temel ilk yardım bilgilerine sahip olması gerekiyor. Hızlı ve doğru müdahale hayat kurtarabilir.\" dedi. Yaşadığı korkuyu dile getiren Eylül Yavuz ise \"Boğazımda şeker kalmıştı, nefes alamıyordum. Öğretmenim beni kurtardı. Ona çok teşekkür ederim.\" ifadelerini kullandı.", "summary": "Selahattin Seçkin İlkokulu'nda 30 Nisan'da 1. sınıf öğrencisi Eylül Yavuz, yediği şekerin boğazına kaçması sonucu nefes alamamaya başladı. Öğretmeni Gözde Batmaz Akın, Heimlich manevrasını uygulayarak öğrencisinin nefes almasını sağladı. Akın, daha önce aldığı ilk yardım eğitiminde öğrendiği Heimlich manevrasını başarılı bir şekilde uyguladığını belirtti. Eylül ise öğretmenine teşekkür ederek, yaşadığı korkuyu dile getirdi. Akın, temel ilk yardım bilgilerine sahip olmanın hayati önem taşıdığını vurguladı."}
{"text": "Nevşehir Jandarma At ve Köpek Eğitim Merkezi Komutanlığı bünyesindeki eğitimlerden geçtikten sonra Bursa İl Jandarma Komutanlığına gönderilen mayın arama, bomba arama, asayiş, iz takip, arama, yangın, uyuşturucu ve kadavra olmak üzere 8 farklı branşta eğitim alan 15 köpek, kolluk güçlerinin yanında görev alıyor. Jandarmanın kent genelinde yaptığı çalışmalarda gerekli görüldüğünde kullanılan köpekler, keskin koku alma yetenekleriyle huzur ve güvenliğin sağlanmasına önemli katkı sağlıyor. Bomba arama köpekleri \"Demir\", \"Eşey\", \"Bezek\", uyuşturucu madde arama köpekleri \"Takip\", \"Zeytin\" ve \"Altın\", asayiş köpekleri \"Buklet\" ve \"Alfa\", yangın tespit köpeği \"Bronz\", mayın arama köpeği \"Fal\", iz takip köpekleri \"Meftun\" ve \"Saban\", kadavra köpeği \"Denek\", arama kurtarma köpekleri \"Devir\" ve \"Yürek\", ekiplerle göreve gitmek için hazır bekliyor. Görevliler tarafından kondisyon parkurunda ve diğer alanlarda itaat ve arama eğitimlerinden geçirilen köpeklere çeşitli ödül oyunları oynatılıyor. Jandarma Uzman Çavuş Ömer Uçar, AA muhabirine, Bursa İl Jandarma Komutanlığı bünyesinde 8 branşta görev köpeği bulunduğunu söyledi. Uçar, bu köpeklerin Nevşehir Jandarma At ve Köpek Eğitim Merkezi Komutanlığı'ndaki eğitimlerini tamamladıktan sonra farklı kıtalarda görev aldıklarını belirterek, \"Köpeklerimiz yılda bir kez Jandarma At ve Köpek Eğitim Merkezi Komutanlığı tarafından düzenli olarak denetlenir.\" diye konuştu. Branş köpeklerinin koku alma duyusunun çok yüksek olduğunu vurgulayan Uçar, sözlerine şöyle devam etti: \"Köpeklerimiz, insanların bulamayacağı suç unsurlarını çok kısa süre içerisinde yerini tespit edip bulmamıza yardımcı olur. Terörle mücadelede, kayıp şahıs olaylarında, deprem ve afetlerde, kaçakçılık ve yasaklı madde olaylarının aydınlatılmasında kullanılır. Bursa İl Jandarma Komutanlığı bünyesindeki görev köpeklerimiz, toplumsal olaylara müdahalede, cezaevlerinin dış emniyetinin korunmasında, yol kontrol noktalarında, ev ve araç aramalarında aktif olarak kullanılmaktadır.\" Uçar, köpeklerinin bakımlarının periyodik şekilde yapıldığını dile getirerek, \"Görev köpeklerimizin günlük, haftalık ve aylık bakımları, kullanıcısı tarafından düzenli olarak görev öncesi ve sonrası yapılır.\" dedi.", "summary": "Bursa İl Jandarma Komutanlığı, 15 köpeği çeşitli görevlerde kullanıyor. Mayın arama, bomba arama, asayiş, uyuşturucu tespiti, yangın, kadavra, iz takip ve arama kurtarma gibi 8 farklı branşta eğitim alan köpekler, kolluk güçlerinin yanında yer alarak huzur ve güvenliği sağlamakta yardımcı oluyor. Jandarma, köpeklerin yüksek koku alma yeteneklerini kullanarak, suç unsurlarını tespit etmek, kayıp şahısları bulmak ve çeşitli güvenlik görevlerinde etkin bir şekilde rol alıyor. Köpeklerin bakımları düzenli olarak yapılıyor ve her yıl denetleniyor."}
{"text": "Yakutiye ilçesi Lalapaşa Mahallesi'nde Adalet Bakanlığına bağlı Ceza İnfaz Kurumları ile Tutukevleri İşyurtları Kurumu bünyesinde hizmet veren \"İşyurtları Kurumu Satış Mağazası\", kentte faaliyet göstermeye başladı. Mağazayla, Türkiye genelindeki cezaevlerinde bulunan hükümlülerin infazının desteklenmesi, işçiliğinin geliştirilmesi, zanaatlarının korunması ve meslek sahibi olmaları amaçlanıyor. Tamamı cezaevinde üretilen ürünlerden oluşan mağazada et ve süt ürünlerinden ayakkabıya, parfüm ve kolonyadan süs eşyasına çok sayıda ürün bulunuyor. Mağazada uygun fiyata satılan ürünlerle hükümlüler, üretim aşamasında belirlenen günlük yevmiye üzerinden kazanç sağlıyor. 81 ildeki 100'den fazla cezaevinden getirilen ürünlerin sergilendiği mağazada ürün çeşitliliği sürekli değişecek.", "summary": "Yakutiye ilçesinde açılan \"İşyurtları Kurumu Satış Mağazası\", cezaevlerinde üretilen çeşitli ürünleri satışa sunuyor. Mağaza, hükümlülerin infaz sürecini desteklemeyi, işçiliklerini geliştirmeyi ve meslek edinmelerini sağlamayı hedefliyor. Mağazada, et ve süt ürünlerinden ayakkabıya, parfüm ve süs eşyasına kadar birçok ürün yer alıyor. Hükümlüler, üretim sürecinde kazanç sağlarken, mağazada sergilenen ürünler sürekli değişiyor ve Türkiye genelindeki cezaevlerinden temin ediliyor."}
{"text": "Valiliğin sosyal medya hesabından yapılan açıklamaya göre, halk arasında \"ağlayan gelin\" olarak bilinen ters laleler, kentin birçok noktasında açtı. Yaklaşık 20 gün görülebilen ve koruma altında olan laleleri koparanlara 577 bin lira idari para cezası uygulanıyor. İl Jandarma Komutanlığı ekipleri, sorumluluk bölgelerindeki ters lalelerin korunması için çalışma yürütüyor. Lalelerin bulunduğu bölgede nöbet tutarak zarar verilmesini önleyen jandarma ekipleri, vatandaşları da bilgilendiriyor.", "summary": "Valilik, \"ağlayan gelin\" olarak bilinen ters lalelerin kentin birçok noktasında açtığını duyurdu. Ters laleler, yaklaşık 20 gün süreyle görülebiliyor ve koruma altında. Laleleri koparanlara 577 bin lira idari para cezası uygulanıyor. İl Jandarma Komutanlığı ekipleri, ters lalelerin korunması için nöbet tutarak zarar verilmesini önlüyor ve vatandaşları bilgilendiriyor."}
{"text": "Bölümün atölyesinde bir araya gelen yaklaşık 20 öğrenci, öğretim üyelerinin danışmanlığında Osmanlı mutfağının vazgeçilmezleri arasında yer alan ciğer çorbası, soğan böreği, baş pilavı ve şerbet gibi birçok lezzeti usulüne uygun şekilde hazırlayarak modern hale getiriyor. GİBTÜ Gastronomi ve Mutfak Sanatları Bölümü Öğretim Üyesi Dr. Erol Taşkın, AA muhabirine, Osmanlı mutfağının nadide yemeklerini öğrencilerle birlikte uygulamalı olarak yaptıklarını söyledi. Yemek tariflerini \"Ağdiye Risalesi\" ve \"Melceü't-Tabbahin\" adlı Osmanlı dönemi yemek kitaplarından aldıklarını belirten Taşkın, amaçlarının öğrencilere bu kültürü öğretmek ve onların hem yurt içinde hem de yurt dışında geleneksel mutfağı tanıtmalarını sağlamak olduğunu ifade etti. Ürün seçiminde doğallığa ve yerliliğe önem verdiklerini vurgulayan Taşkın, şunları kaydetti: \"Bu durum hem lezzeti artırıyor hem de ecdadımızın bizlere miras bıraktığı tatları yakalamamıza yardımcı oluyor. Ürünlerimizi servis ederken doğal ve yerli olmalarına dikkat ediyoruz. Bu sayede hem sağlık açısından fayda sağlıyoruz hem de çevremize ve Türk mutfağına katkıda bulunmuş oluyoruz.\" Gastronomi ve Mutfak Sanatları Bölümü 3. sınıf öğrencisi Nurhilal Şimşek ise ata yemeklerine sahip çıkmanın kendileri için gurur verici olduğunu belirterek, \"Amacımız, ders kapsamında Osmanlı yemeklerini tanımak ve Osmanlı kültürünün sürdürülebilirliğini sağlamak.\" dedi.", "summary": "GİBTÜ Gastronomi öğrencileri, Osmanlı mutfağının yemeklerini modernleştirerek hazırlıyor. Dr. Erol Taşkın, amaçlarının geleneksel mutfağı öğretmek ve tanıtmak olduğunu belirtti. Öğrenciler, doğal ve yerli ürünlerle yemekler yaparak, hem lezzeti artırıyor hem de sağlığa fayda sağlıyor. Öğrenci Nurhilal Şimşek, Osmanlı yemeklerini tanıyıp kültürün sürdürülebilirliğini sağlamayı hedeflediklerini söyledi."}
{"text": "Köse, AA muhabirine, Doğu Anadolu Bölgesi'nin doğal otlar bakımından oldukça zengin bir coğrafya olduğunu ancak her doğal olanın faydalı olmadığını söyledi. Bazı yabani bitkilerin, yanlış tanındığında ya da hazırlandığında ciddi zehirlenmelere hatta ölümlere yol açabildiğine dikkati çeken Köse, \"Halk arasında 'güzel avrat otu' ya da 'acı bat bat', 'deli bat bat' olarak da bilinen bu bitki, çekici mor çiçekleri ve siyah meyveleriyle dikkati çeker ama en küçük miktarda bile ciddi zehirlenmelere yol açabilir. Bilinç bulanıklığı, halüsinasyon, kalp ritim bozuklukları ve solunum durmasına kadar giden zehirlenmelere neden olur. Bu bitki çocuklar tarafından yaban mersini sanılarak da tüketilebilir, bu da çok tehlikelidir.\" dedi. Bölgede yetişen bazı yabani bitkilerin tüketilmemesi gerektiğini vurgulayan Köse, şunları kaydetti: \"Acı bakla, bazı baklagil türleri, özellikle yeterince haşlanmadan tüketilirse sinir sistemini etkileyen toksinler salgılar. Bu da halk arasında baş dönmesi, kas seğirmesi, mide bulantısı gibi belirtilere yol açar. Sütlü otlar ve şahtere, Doğu Anadolu'da 'sütlü ot' olarak bilinen otlar, ciltle temas ettiğinde tahrişe, ağız yoluyla alındığında ise karaciğer hasarına neden olabilir. Aynı şekilde, halk arasında 'şahtere' olarak bilinen bitkiler de yüksek miktarda alındığında karaciğer toksitesi riski taşır.\" Vatandaşları bilinçsizce toplanan otlar konusunda uyaran Köse, \"Şunu unutmamak gerekiyor, doğal kelimesi her zaman güvenli anlamına gelmez. Bilinçsizce toplanan bir ot, şifa değil zehir olabilir. Bu yüzden halkımızın bu otları kullanmaması ve mutlaka uzmanlardan bilgi alarak hareket etmesi gerekir. Bu bitkiler elbette bir hazinedir ancak bilinçle değerlendirilmezse, yanlış bir bitki bir hayatı karartabilir.\" ifadesini kullandı.", "summary": "Köse, Doğu Anadolu'da doğal otların zengin olduğunu ancak bazılarının yanlış tanındığında zehirlenmelere yol açabileceğini belirtti. \"Güzel avrat otu\" gibi bitkilerin tehlikeli olduğunu, yanlış kullanıldığında zehirlenmelere ve ölüme neden olabileceğini vurguladı. Ayrıca, acı bakla ve bazı sütlü otların da sağlık sorunlarına yol açabileceğini söyledi. Köse, doğal bitkilerin güvenli kullanımı için uzman tavsiyesi almanın önemini belirtti."}
{"text": "BBC'ye göre, Oxford Üniversitesinden araştırmacıların da yer aldığı ekip, İngiltere Biyobankasından alınan verilerle 8 binden fazla endometriozis (çikolata kisti) vakası ve 64 bin bağışıklık sistemi hastalığını inceledi. Ekip romatoid artrit, çölyak hastalığı ve multipl skleroz (MS) gibi bağışıklık sistemi hastalıkları ile çikolata kistleri arasında güçlü genetik bağ bulunduğunu tespit etti. Buna göre, çikolata kisti bulunan kadınlarda, bağışıklık sisteminin yanlışlıkla vücudun normal dokularına saldırdığı bir durum olan otoimmün hastalık geliştirme riski, yüzde 30 ila 80 artıyor. Araştırmacılar, bulguların ilaçların farklı hastalıklarda yeniden kullanılabilmesi ve kombine tedavilerin geliştirilmesi açısından \"umut verici\" olduğunu ifade etti. Oxford Üniversitesi Kadın ve Üreme Sağlığı Bölümü Başkanı Prof. Dr. Krina Zondervan, araştırmanın hastalık biyolojisi hakkında değerli bilgiler sunduğunu ifade ederek \"Çikolata kisti ile osteoartrit (kireçleme) ve romatoid artrit gibi hastalıklar arasında biyolojik temelli bir bağlantı kurduk.\" dedi. Rahim zarındaki hücrelere benzer hücrelerin, vücudun diğer bölgelerinde büyüdüğü bir durum olan çikolata kistleri, İngiltere'de yaklaşık 1,5 milyon kadında tespit edilmiş durumda. Çikolata kistinin semptomları arasında şiddetli ağrı ve aşırı yorgunluk sayılıyor.", "summary": "Oxford Üniversitesi'nden araştırmacılar, endometriozis (çikolata kisti) ile bağışıklık sistemi hastalıkları arasında genetik bir bağlantı buldu. Çikolata kisti bulunan kadınların, romatoid artrit, çölyak hastalığı ve MS gibi otoimmün hastalıklar geliştirme riski yüzde 30 ila 80 artıyor. Bu bulgular, ilaçların farklı hastalıklarda kullanılabilirliği ve kombine tedavilerin geliştirilmesi açısından umut verici. Çikolata kisti, İngiltere'de yaklaşık 1,5 milyon kadını etkiliyor ve semptomları arasında şiddetli ağrı ve aşırı yorgunluk bulunuyor."}
{"text": "Sağlık Bilimleri Üniversitesi (SBÜ) Gülhane Eğitim ve Araştırma Hastanesi İç Hastalıkları, Alerji ve İmmünoloji Uzmanı Prof. Dr. Osman Şener, AA muhabirine, alerji mevsiminin başlamasıyla polikliniklere başvuran hasta sayılarında önemli artış olduğunu söyledi. Bahar aylarında özellikle polenlerin alerjik nezle ve astım gibi solunum yolu alerjilerini tetikleyen etkenler arasında yer aldığını anlatan Şener, Türkiye için de polenlerin bu dönemde önemli sorun olduğunu vurguladı. Prof. Dr. Şener, İç Anadolu Bölgesi'nde tahıl ziraatının yapılması nedeniyle çimen ve tahıl polenlerinin alerjik nezle ve astım semptomlarını tetikleyen sebepler arasında yer aldığını bildirdi. Fotoğraf: Cem Genco/AA Solunum yolu alerjilerinin alerjik nezle ve astım olarak iki grupta incelendiğini aktaran Şener, \"Alerjik rinitin başlıca belirtileri su gibi bir burun akıntısı, üst üste hapşırmak, burun tıkanıklığı, burunda kaşıntı, bazen buna gözler de eşlik edebilir. Göz nezlesi şeklinde gözlerde kızarma, batma, kaşınma gibi sulanma şikayetleri olabilir. Öksürük, nefes darlığı, hırıltı gibi şikayetler varsa o zaman astım ihtimalini de akla getirmek uygun olacaktır. Bu semptomların hepsinin bazı hastalarda görülebileceği gibi alerjik nezle ya da astım semptomları daha yoğun olarak ortaya çıkmışta olabilir veya sadece birisi görülebilir.\" diye konuştu. Şener, alerji ve grip belirtilerinin çok karıştırıldığına işaret ederek, gripte daha ağır tablonun seyrettiğini aktardı. Gripte yüksek ateş, eklem ve kas ağrısı gibi belirtilerin olduğunu ifade eden Şener, \"Viral enfeksiyonlara bağlı nezlelerde de halsizlik, kırgınlık, hafifte olsa ateş gibi ilave belirtiler olur. Ayrıca, burun akıntısının şekli değişik olabilir. Bakteriyel enfeksiyon söz konusuysa su gibi bir akıntı değil de daha koyu sarı renkte farklı akıntı söz konusu olabilir.\" dedi. Polikliniğe başvuran hastaların tamamının alerjik belirtiler gösterdiğini ifade eden Şener, hastaların çoğunun alerjik nezle ve astımı olduğunu söyledi. Prof. Dr. Şener, toplumun bütününe bakıldığında ise alerjik hastalıkların nadir görülen hastalıklar olmadığına dikkati çekerek, \"Alerjik hastalıkların toplumda görülme sıklığı yüzde 20 diyebiliriz. Alerji, soluduğumuz havada, gıdalarda, kullandığımız ilaçlarda olabiliyor. Buna pek çok kişi herhangi bir tepki vermiyor ancak bazı kişiler var ki alerjik bünyeli kişiler, bunların bağışıklık sistemi, bu maddeleri kendilerine yabancı gibi algılıyor ve bağışıklık sistemi bir cevap geliştiriyor. Sonuçta ortaya çıkan bağışıklık cevabı, hastanın kendisinde birtakım semptomlar olmasına, hastanın kendisine zarar verecek duruma geliyor.\" şeklinde konuştu. Bahar aylarında özellikle havada polenlerin uçuşmasıyla polen alerjilerinin yoğun olarak görüldüğünü belirten Şener, özellikle bu dönemde açık havada yapılan birtakım aktivitelerin kapalı ortamlara taşınması konusunda uyardı. Bağ, bahçe, tarla gibi yerlerden alerjisi olanların kaçınması gerektiğini vurgulayan Şener, şu uyarıları yaptı: \"Sabahın erken saatlerinde polen yoğunluğu havada daha fazladır. Böyle bir durum söz konusuysa, açık havada bir aktiviteyi öğleden sonraya bırakmak gibi önlemler bir ölçüde semptomları azaltacaktır. Solunum yolu alerjilerinde polenlerden yüzde 100 kaçınmak mümkün değildir. Polenler, rüzgarla kilometrelerce öteye taşınabilen küçük parçacıklardır. Pencereyi açtığınız anda işinize ya da okula giderken soluduğunuz hava içinde bunlar mevcut. Karşılaşma miktarını bir miktar azaltmak, semptomları da azaltacaktır.\" Şener, evcil hayvan ya da ev tozu alerjilerinden korunmanın biraz daha mümkün olduğunu ancak polen alerjisinde bu durumun çok mümkün olmadığını ifade ederek, şikayetlerin baskılanamadığı durumlarda da birtakım ilaçlara başvurulduğunu kaydetti.", "summary": "Prof. Dr. Osman Şener, alerji mevsiminin başlamasıyla polikliniklerde başvuruların arttığını belirtti. Polenler, özellikle alerjik nezle ve astım gibi solunum yolu alerjilerini tetikliyor. İç Anadolu'da çimen ve tahıl polenlerinin alerjiye yol açtığını vurgulayan Şener, alerjik nezle belirtilerinin burun akıntısı, hapşırma, burun tıkanıklığı, gözlerde sulanma ve kaşıntı olduğunu söyledi. Alerji ve grip belirtilerinin karıştırıldığını, gripte ateş, eklem ağrıları gibi daha ağır semptomların olduğunu ekledi. Alerjik hastalıkların toplumda yaygın olduğunu ve polenlerden yüzde 100 kaçınılamayacağını belirterek, açık havada aktivitelerin öğleden sonraya kaydırılmasını önerdi."}
{"text": "Türkiye'deki 12 laboratuvardan biri olan Ortahisar Sağlık Müdürlüğü bünyesindeki HPV Bölge Laboratuvarı, Trabzon'un yanı sıra Rize, Giresun ve Gümüşhane'ye de hizmet veriyor. Ortahisar Sağlık Müdürü Erdem Malkoç, AA muhabirine, HPV Bölge Laboratuvarının Halk Sağlığı Başkanlığına bağlı olarak hizmet verdiğini söyledi. Türkiye'de 12 ilde yeni HPV Bölge Laboratuvarı açıldığını belirten Malkoç, daha önce Ankara'ya gönderilen numunelerin artık Trabzon'da çalışıldığını ifade etti. Malkoç, laboratuvarın 4 ile hizmet verdiğine işaret ederek, \"HPV, kadınlarda rahim ağzı kanseri dediğimiz kanserin sebeplerinin başında gelen bir etken, dolayısıyla erken teşhis edilerek hastalığın tedavi süreci ve daha sonraki yaşam kalitesiyle ilgili çok ciddi katkılarda bulunan erken teşhis aracı.\" dedi. Numunelerin Trabzon'da çalışılmasının zaman kazanılması açısından önemli olduğunu anlatan Malkoç, \"Bu konuda Sağlık Bakanlığımızın çok ciddi çalışmaları oldu ve olmaya da devam ediyor. Biz de bu çalışmalar neticesinde bölgemizde laboratuvarımızı hizmete açmış bulunmaktayız.\" diye konuştu. Trabzon genelinde sağlıklı hayat merkezleri, ilçe sağlık müdürlükleri ve toplum sağlığı merkezlerinde serviks, meme, kolon ve kalın bağırsak kanserleriyle ilgili çalışmaların devam ettiğini dile getiren Malkoç, ayrıca aile hekimliği birimlerinde kanser ve kronik hastalıkların erken teşhisiyle ilgili çalışmalar yapıldığını kaydetti. Malkoç, kanserde erken tanının önemine dikkati çekerek, şu değerlendirmede bulundu: \"Kanserdeki en büyük sıkıntımız erken teşhis edilememesi. Erken teşhis yöntemleriyle en sık görülen kolon, rahim ağzı ve meme kanseriyle ilgili çok ciddi anlamda başarılar elde ettik. Geçen yıl Trabzon genelinde, bölge laboratuvarı açılmadan önce 9 bin 200 civarında kadınımızdan HPV numunesi alındı. Bunlardan 200 civarı pozitif çıktı ve ileri tetkike gönderildi. İkisine kanser teşhisi konuldu ve tedavileri sağlandı, diğerlerinin de takiplerine devam ediliyor.\" Trabzon'un yanı sıra Rize, Giresun ve Gümüşhane'den laboratuvara bir ayda ulaştırılan 6 bin numunenin incelendiğini belirten Malkoç, şöyle devam etti: \"Şu anda sonuçları takip ediliyor. Bunlardan da pozitif çıkan 211 numuneyi ileri tetkik ve teşhis merkezine yönlendirdik. Orada gerekli tetkik ve tedavileri planlandıktan sonra takipleri yapılıyor. Eğer gerekiyorsa tekrar sürecin devamını takip ederek vatandaşlarımıza gerekli bilgilendirmeleri yapıyoruz.\" Ortahisar Sağlık Müdürlüğü binasında hizmet veren HPV Bölge Laboratuvarında, mikrobiyoloji uzmanı, biyolog, laboratuvar teknisyeni ve tıbbi sekreter görev yapıyor.", "summary": "Trabzon'daki HPV Bölge Laboratuvarı, Trabzon, Rize, Giresun ve Gümüşhane illerine hizmet veriyor. Ortahisar Sağlık Müdürü Erdem Malkoç, laboratuvarın rahim ağzı kanserinin nedeni olan HPV'yi erken teşhis etmekte önemli rol oynadığını belirtti. Geçen yıl 9.200 kadından alınan HPV numunesinin 200'ü pozitif çıktı, 2'sine kanser teşhisi kondu. Laboratuvar, bölgedeki 6 bin numuneyi inceleyerek 211 pozitif numune tespit etti. Erken teşhis çalışmaları devam ediyor."}
{"text": "Dünya Sağlık Örgütüne (DSÖ) üye ülkeler, gelecekteki salgın tehditlerine karşı daha hazır olmak amacıyla 3 yıldan fazla süredir yürütülen \"salgın anlaşması\" konusundaki müzakerelerin ardından nisan ayında taslak metinde uzlaşmaya vardı. Cenevre'de 19-27 Mayıs tarihlerinde toplanacak DSÖ'nün karar alma organı Dünya Sağlık Asamblesi'nde söz konusu anlaşmanın görüşülmesi bekleniyor. \"Salgın anlaşması\" ve bununla ilgili sürece ilişkin AA muhabirine açıklamada bulunan DSÖ Türkiye Temsilcisi Dr. Tasnim Ghaleb Sadeq Atatrah, Kovid-19'un ardından başlatılan ve müzakere süreciyle geliştirilen anlaşmanın gelecekteki küresel salgınları önleme, hazırlık ve müdahale kapasitesini artırmayı hedeflediğini vurguladı. Atatrah, \"Anlaşmanın amacı, Kovid-19'un sağlık, sosyal yapı ve ekonomi üzerindeki yıkıcı etkilerinin bir daha tekrarlanmamasını sağlamak. Anlaşma, daha birleşik, hakkaniyetli ve hazırlıklı bir küresel sağlık sistemi oluşturmayı amaçlamaktadır.\" ifadelerini kullandı. Dr. Atatrah, anlaşmanın patojen erişimi ve fayda paylaşımı sistemi kurulması, \"tek sağlık\" yaklaşımıyla önleme çabalarının güçlendirilmesi, küresel araştırma-geliştirme kapasitesinin artırılması, teknoloji transferi, küresel tedarik zinciri ve finans mekanizmalarının oluşturulması gibi tedbirleri içerdiğini aktardı. \"Pandemi anlaşması, küresel sağlıkta tarihi ve hayati adımdır.\" ifadesini kullanan Atatrah, şu değerlendirmelerde bulundu: \"Anlaşma kolektif olarak hazırlıklı olma ve yanıt verme kabiliyetimizdeki büyük eksiklikleri açığa çıkaran Kovid-19 krizinde aldığımız acı derslerin bir sonucu olarak ortaya çıkmıştır. Bu anlaşma, Uluslararası Sağlık Tüzüğü ile Tütün Kontrolü Çerçeve Sözleşmesi'nin ardından DSÖ tarihinde hazırlanan yasal olarak bağlayıcı üçüncü anlaşma olmuştur. Anlaşma, bir sonraki pandeminin aynı düzeyde kayıp ve eşitsizliğe neden olmaması için küresel dayanışma ve işbirliğini güçlendirecek şekilde tasarlanmıştır. Amacı karmaşanın önüne geçmek, hızlı yanıt verilmesini temin etmek ve aşı ve teşhis gibi araçları herkes için erişilebilir kılmaktır.\" Uluslararası Sağlık Tüzüğü (UST) ve bu tüzüğün güçlendirilmesine yönelik sürecin önemine işaret eden Atatrah, tüzüğü, \"uluslararası halk sağlığı güvenliğinin belkemiği\" olarak tanımladı. Tüzüğün, hastalık tehditlerinin hızlı ve etkili biçimde tespit edilmesine yönelik, DSÖ üye devletleri dahil 196 ülke arasında yasal olarak bağlayıcı taahhütleri içerdiğine dikkati çeken Atatrah, \"Kovid-19 bize UST'nin güçlendirilmesi gerektiğini gösterdi. Yeni UST değişiklikleri, bu hususu erken uyarı sistemlerini, müdahale koordinasyonunu ve araçlara ve kaynaklara hakkaniyetli erişimi iyileştirerek ele almaktadır.\" diye konuştu. Salgın anlaşması taslağı ve UST'de yapılacak değişikliklerin içeriğine sadece üye devletlerin karar verdiğini vurgulayan Atatrah, \"DSÖ, sekretarya yani kolaylaştırıcı görevi görmüş olsa da metinleri müzakere eden, şekillendiren ve nihai hale getirenler ülkelerdir. Bununla birlikte her ülke bu metinleri kendi ulusal kanunlarına uygun şekilde onaylayacak ve uygulayacaktır. Bu, ulusal egemenlik ve ulusal karar alma temelli bir süreçtir.\" bilgisini paylaştı. Atatrah, etkili bir anlaşmanın dönüştürücü niteliğe sahip olabileceğinin altını çizerek, anlaşmanın, sağlık çalışanlarının ihtiyaç duydukları araç ve koruyucu unsurlarla donatılması, aşılara ve tedavilere adil ve hakkaniyetli erişimin sağlanması, küresel hastalık sürveyansı ve iletişiminin iyileştirilmesi, sağlık sistemlerinin ve laboratuvar kapasitelerinin güçlendirilmesine yönelik düzenlemeler içerdiğini aktardı. Anlaşmadaki en önemli unsurun dünyanın, salgınları krize dönüşmeden önce önleme ve bunlara yanıt verebilme kabiliyetini artırmak olduğunu vurgulayan Dr. Atatrah, \"Bu mesele, bir daha asla hazırlıksız yakalanmamamız için birlikte çalışmakla ilgilidir. Pandemiler sınır tanımadığı için bizim tepkimiz de sınır tanımamalıdır.\" şeklinde konuştu. DSÖ Türkiye Temsilcisi Dr. Atatrah, UST'de yapılacak önemli değişikliklere ilişkin de şu bilgileri paylaştı: \"Pandemi Acil Durumu; bu yeni terim, küresel bir sağlık tehdidi belirlendiğinde daha hızlı ve daha güçlü uluslararası işbirliğini harekete geçirmeye yardımcı olur. Eşgüdümlü bir Finansal Mekanizma; bu, özellikle gelişmekte olan ülkelerin sağlık kapasitelerini geliştirmeleri için finansmana hakkaniyetli erişimi destekler. Ulusal UST Makamlarının Oluşturulması; bunlar UST'nin ulusal ve uluslararası düzeylerde koordinasyonunu ve uygulanmasını iyileştirecektir. Taraf Devletler Komitesi; bu yeni organ işbirliğini teşvik edecek ve ülkelerin UST'yi nasıl uyguladıklarını izleyecektir. Bu değişiklikler, küresel sağlık müdahalemizde güven ve verimlilik oluşturmayı amaçlamaktadır.\" \"Pandemi anlaşması\"yla ilgili yanlış bilgilerin toplumda yayıldığını ve bu sürecin hedef alındığını dile getiren Atatrah, bugün karşı karşıya oldukları en ciddi zorluklardan birinin de bu durum olduğunu söyledi. Atatrah, DSÖ'ye ulusal sağlık kararlarını etkileme gücünün verilmesinin söz konusu olmadığını belirterek, şunları kaydetti: \"Taslak anlaşma, her ülkenin 'kendi sağlık politikaları doğrultusunda yasa yapma ve yasa uygulamaya dair egemenlik hakkını' açıkça teyit etmektedir. DSÖ kapanma uygulamaz ve kimseyi kapanma uygulamaya zorlayamaz, aşıları zorunlu kılmaz veya ulusal yasaları devre dışı bırakamaz. Bilimsel tavsiyelerde bulunuyoruz ancak kararlar her zaman ülkelere aittir. Sadece bu anlaşmaları korumak için değil, gerçeği ve nihayetinde hayatları korumak için de bu yanlış bilgilendirmeyle mücadele etmemiz kritik öneme sahiptir. Dünyanın bu anlaşmalara ihtiyacı var ve başarısız olmayı göze alamayız. Pandemi anlaşması ve güncellenmiş UST, gelecek nesillere karşı ortak taahhüdümüzdür. Pandemiye hazırlık, ortak bir küresel sorumluluktur. Bunu her ülke, her toplum, her ses birlikte yapmalıdır.\"", "summary": "Dünya Sağlık Örgütü (DSÖ) üye ülkeleri, salgınlara daha hazırlıklı olmak için müzakereler sonrası salgın anlaşmasında uzlaştı. Anlaşma, Kovid-19’un etkilerinden ders alarak, küresel sağlık sistemini güçlendirmeyi ve adil bir yaklaşım oluşturmayı hedefliyor. DSÖ Türkiye Temsilcisi Atatrah, anlaşmanın patojen erişimi, araştırma ve teknoloji transferi gibi tedbirleri içerdiğini belirtti. Ayrıca, DSÖ'nün ulusal sağlık kararlarını etkileme gücü olmadığını vurguladı. Anlaşma, pandemilere hızlı yanıt verilmesi için küresel işbirliğini artırmayı amaçlıyor."}
{"text": "Marmara Denizi Silivri açıklarında meydana gelen 6,2 büyüklüğündeki deprem ve sonrasında yaşanan artçıların ardından, birçok çocuk yaşadıkları korku ve panik nedeniyle evlerine girmek istemedi. Ailelerin deprem sonrası çocuklarının yaşadığı korkuyu nasıl kontrol altında tutabileceğine dair önerilerini aktaran uzmanlar çocukların yaşına uygun bilgiler vermenin, fiziksel temasla yanlarında olduklarını hissettirmenin ve günlük düzeni sürdürmenin taşıdığı önemi vurguladı. Erenköy Ruh ve Sinir Hastalıkları Eğitim ve Araştırma Hastanesi Çocuk ve Ergen Psikiyatrisi Bölümünden Uzm. Dr. Tuncay Sandıkçı, AA muhabirine, çocukların deprem sonrasında verdiği tepkilerin yaşlarına göre değiştiğini söyledi. Depremde herhangi bir can ve mal kaybının olmadığı durumlarda çocukların çoğunun kısa süreli korku dışında belirgin bir sorun yaşamadığını dile getiren Sandıkçı, okul öncesi çocuklarda \"kolay ağlama, ebeveynlere daha çok bağlanma, daha gergin ve öfkeli hissetme, kimi zaman şiddet içerikli eylemlerde bulunma, uykuya dalma zorlukları ya da kabuslar görme ve alt ıslatma\" gibi belirtilerin görülebildiğini anlattı. Sandıkçı, çocukların bazen yaşlarından küçük davranışlar sergileyerek, koruma mekanizması geliştirdiklerini, ilk anda verilen her türlü tepkinin normal olduğunu kaydederek, \"Çocuklar, özellikle küçük yaşlarda ebeveynlerinin tutumlarına göre tepki geliştirir.\" dedi. Anne ve babaların da kaygı düzeylerini gözden geçirmeleri tavsiyesinde bulunan Sandıkçı, şöyle devam etti: \"Kaygılı bir ailenin çocuğunu uygun biçimde teskin edebilmesi güçtür. Özellikle ilk aşamada çocukların ihtiyacı, içlerinden geçen huzursuzluk verici duyguların annesi ve babası tarafından anlaşılması ve anlaşıldığının kendisine ifade edilmesidir. Bir kaygı belirtisi görülürse 'Deprem seni korkutmuş olabilir', 'İnsanların çoğu deprem anında korku hisseder', 'Korkunca aklımızdan kalbimizi hızlı attıran, karnımızı ağrıtan düşünceler geçebilir', 'Biliyor musun, ben de çocukken bir defasında çok korkmuştum' gibi giriş cümleleriyle çocuğun kendini ifade etmesi sağlanabilir. Bu durumda çocuk sakince dinlenmelidir. Herhangi bir tavsiyeye hemen başvurmadan hisler olduğu gibi kabul edilmelidir.\" - \"Sorunun nasıl ele alınıp çözüldüğü çocuklar için model olacaktır\" Sandıkçı, çocukların haberlerin en karamsar kısmını alıp onu düşünmeye başlayabileceğini, bu nedenle sosyal medyaya ve felaket haberlerine sürekli maruz bırakılmaması gerektiğini anlattı. Tuncay Sandıkçı, ailelerin çocuklarının güçlü ve zayıf yanlarını görmesi gerektiğinin altını çizerek, \"Çocuklar hem güçlü hem de zayıf yanlarıyla kabul gördüklerini hissettiklerinde daha olgun bir ruhsal gelişim gösterirler. İrili ufaklı, bir ailenin başına gelebilecek bazen üzücü bazen de yıkıcı olaylarda sorunun nasıl ele alınıp çözüldüğü çocuklar için model olacaktır.\" diye konuştu. Kenetlenme içinde olan ailelerde küçük sorunların uygun şekilde çözüme kavuşturulmasının çocuğun dayanıklılığını arttıracağına işaret eden Sandıkçı, cesaret, merhamet, adalet gibi erdemleri çocuklara öğreterek ve tecrübe ettirerek dayanıklılıklarını arttırmanın aile ve toplumun ödevi olduğunu söyledi. Çocuk ve Ergen Psikiyatri Uzmanı Dr. Sebile Aslı Eke ise depremler sonrasında çocuklarda duygusal ve davranışsal değişimlerin görülebileceğini belirtti. Çocuğun yaşının gelişim düzeyinin, yakın kaybının, aile ilişkilerinin ve önceki psikiyatrik geçmişinin tepkileri belirlemede önemli rol oynadığına dikkati çeken Eke, küçük yaş gruplarında ebeveynlerden ayrılamama ve yalnız kalamama belirtilerinin sık görüldüğünü, travmatik olaylar sonrasında ağlama, korku ve içine kapanma gibi tepkilerin normal olduğunu dile getirdi. Destekleyici bir ortam sağlandığında bu belirtilerin zamanla kendiliğinden düzeleceğini vurgulayan Eke, \"Çocuklara yaşına uygun bilgiler vermek, fiziksel temasla yanlarında olduklarını hissettirmek ve günlük düzeni sürdürmek büyük önem taşıyor. Ayrıca çocukların duygularını açıkça ifade etmelerine izin verilmesi ve korkularının doğal olduğunun söylenmesi gerekiyor.\" ifadelerini kullandı. Çocuklardaki travmatik etkilerin uzun vadede iz bırakıp bırakmadığının anlaşılması için ailelerin bazı belirtilere dikkat etmesi gerektiğini belirten Eke, şunları kaydetti: \"Korku, içe kapanma, uyku ve iştah problemleri, kabus görme, deprem anını gün içinde yeniden yaşantılama, duygularını kontrol etmekte zorlanma (aniden sinirlenme, öfkesini kontrol edememe, ağlama gibi), tıbbi bir nedenle açıklanamayan baş ve karın ağrısı gibi bedensel yakınmalar, dikkat problemleri, 'Yeniden deprem olacak mı?' diye endişelenme, şiddetli depresif belirtiler, umutsuzluk ve kendisine zarar verme düşünceleri gibi belirtilere dikkat edilmelidir. Bu belirtiler, ilk haftalarda azalmazsa, şiddeti artarak devam ederse, 4 haftadan uzun sürerse ve çocuğun işlevselliğini etkilemeye başlarsa mutlaka bir çocuk ve ergen psikiyatristine başvurmaları gerekmektedir. \" Klinik psikolog Ayşe Topak da bebeklik dönemindeki çocukların depremi anlamlandıramadıklarını ancak bakım veren kişinin stresini hissedebildiklerini söyledi. Bu dönemde huzursuzluk, uyku ve beslenme sorunları, aşırı ağlama gibi belirtiler görülebileceğini aktaran Topak, \"Okul öncesi dönemdeki çocuklar, hayal ile gerçeği ayırt etmekte zorlandıkları için depremi örneğin bir canavar gibi somutlaştırabilirler. Alt ıslatma, parmak emme, yalnız kalamama gibi gerileme davranışları sık görülür.\" dedi. İlkokula giden çocukların olayın gerçekliğini kavrayabildiklerini ve tehlikenin farkında olduklarını belirten Topak, şöyle devam etti: \"Onların kaygı düzeyini artırabilir. Sürekli deprem hakkında konuşma isteği, dikkat, odaklanma sorunları, somatik yakınmalar olan karın ağrısı ve baş ağrısı yaşanabilir. Ergenler de depremi mantıksal olarak kavrarlar. Kaygı, gelecekle ilgili karamsarlık, öfke patlamaları ya da içe kapanma hali görülebilir. Her yaş grubu için en önemli faktör, çocuğun çevresinden aldığı destek düzeyidir. Ailenin tutumu, çocuğun duygusal regülasyonunu doğrudan etkiler.\" Klinik psikolog Topak, çocukların deprem sonrasında bir süreliğine uyku düzeninin bozulması, daha çok sarılma ihtiyacı, yalnız kalmak istememek, deprem hakkında tekrar tekrar konuşmak ya da oyunlarında depremi canlandırmak gibi davranışların kısa vadede normal olabileceğini kaydetti. Yoğun ve süreğen kabuslar, gündüz dahi sürekli korkuların olması, aşırı öfke nöbetleri, içine kapanma ve sosyal ilişkilerden çekilme, konuşmayı bırakma, iştahsızlık veya yeme bozuklukları gibi durumların dikkatle izlenmesi gerektiğine dikkati çeken Topak, \"Her şey normale dönmeli' yaklaşımı yerine, çocukların yaşadığı travmanın kabul edildiği, anlatmalarına izin verildiği bir ortam gereklidir. Öğretmenler, çocuklara duygularını ifade edebilecekleri yaratıcı yollar sunabilir, resim çalışmaları, hikaye yazma, drama gibi etkinliklerle çocukların iç dünyalarına temas edilebilir.\" değerlendirmesini yaptı. Öğrencilerin dikkat, motivasyon ve öğrenme becerisinin travmadan etkilenebileceğini aktaran Topak, medya okuryazarlığının da bu sürecin bir parçası olduğunu sözlerine ekledi.", "summary": "Uzmanlar, deprem sonrası çocukların yaşadığı korkuyu kontrol altına almak için ebeveynlere bazı önerilerde bulundu. Çocukların yaşlarına uygun bilgiler verilmeli, fiziksel temasla rahatlatılmalı ve günlük düzeni sürdürmeleri sağlanmalıdır. Aileler, çocuklarının yaşadığı korkulara saygı göstererek onları dinlemeli ve güven vermelidir. Deprem sonrası bazı çocuklarda korku, uyku ve iştah problemleri, kabuslar ve öfke gibi belirtiler görülebilir. Uzmanlar, bu belirtilerin uzun sürmesi durumunda profesyonel yardım alınmasını tavsiye ediyor. Çocukların duygusal regülasyonunun desteklenmesi, ailelerin tutumuyla doğrudan ilgilidir."}
{"text": "Erzincan Binali Yıldırım Üniversitesi Mengücek Gazi Eğitim ve Araştırma Hastanesi Enfeksiyon Hastalıkları Klinik Mikrobiyoloji Ana Bilim Dalı Başkanı Prof. Dr. Faruk Karakeçili, Kırım Kongo Kanamalı Ateşi (KKKA) virüsü bulaştıran kenelere karşı vatandaşları uyardı. Karakeçili, AA muhabirine, ülke genelinde havaların ısınmasıyla mart sonu ve nisan aylarında görülmeye başlayan kenelerin, geciken bahar dolayısıyla mayısa sarktığını, hastanede KKKA şüphelisi hastanın bulunduğunu söyledi. Kene vakalarının gecikmesinin görülmeyeceği anlamına gelmediğini vurgulayan Karakeçili, \"Havalar ısındığı için haziran ve temmuzda her yıl bir pik görüyoruz. Haziran ve temmuz ayına dikkat etmek lazım. Her yıl çok fazla vaka görüyoruz. Bu yıl da o şekilde olacak diye düşünüyoruz.\" ifadelerini kullandı. Kene ısırmasını fark eden vatandaşların en yakın sağlık kuruluşuna başvurmaları gerektiğini anlatan Karakeçili, korunma yöntemlerine ilişkin şu önerilerde bulundu: \"Havalar ısınıyor. Tabii ki kırsal alanlara daha çok çıkıyoruz ve köylere gidiyoruz. Keneler uçmaz, yüksek bir ağaçtan üzerimize düşmez. Keneler yerdedir ve kırsal alandadır. Özellikle tarlada, çalılıkta, otların olduğu yerlere gittiğimizde en iyi korunma yöntemi, açık renk kıyafet giyinmek ve pantolon paçalarının çorabın içine sokulmasıdır. En etkili yöntem bu. Açık sandaletler, kısa şort, kısa çoraplar çok uygun değil ve kırsal bölgeden döndüğümüz zaman mutlaka vücut kontrolü yapmamız lazım.\"", "summary": "Prof. Dr. Faruk Karakeçili, havaların ısınmasıyla artan kene vakalarına karşı vatandaşları uyardı. KKKA virüsüne karşı korunmak için kırsal alanda açık renk kıyafet giymek, pantolon paçalarını çorabın içine sokmak ve vücut kontrolü yapmak gerektiğini belirtti. Kenelerin özellikle tarlada, çalılıkta ve otlu alanlarda bulunduğunu vurgulayan Karakeçili, kene ısırması fark edilen kişilerin en yakın sağlık kuruluşuna başvurmalarını tavsiye etti."}
{"text": "Mali'de Aralık 2024'te motosiklet kazası geçiren 21 yaşındaki Keita, aradan geçen süreçte beyin ve ortopedi alanlarında ameliyatlar oldu. Ameliyatların ardından burun kanaması, denge kaybı ve yürüme güçlüğü devam eden Keita, yakınlarının tavsiyesi üzerine ailesiyle birlikte Trabzon'a geldi. Anne ve babasıyla Karadeniz Teknik Üniversitesi Farabi Hastanesi'ne başvuran Keita, yapılan tetkiklerin ardından kulak burun boğaz, nöroloji, beyin cerrahisi ve ortopedi bölümlerinde yaklaşık 1 ay tedavi gördü. Tedavisinin son aşamasında ayak kemiklerinden başarılı bir operasyon geçiren Keita, AA muhabirine, kazanın ardından Mali'de aylarca tedavi gördüğünü söyledi. Şikayetlerinin geçmemesi üzerine tedavi için Trabzon'a geldiklerini anlatan Keita, burada aldığı tedaviden çok memnun kaldığını ifade etti. Keita, daha önce denge kaybı, burun kanaması ve yürüme güçlüğü şikayetleri yaşadığını dile getirerek, \"Herkese teşekkür ediyorum. Bize çok iyi baktılar. Buradaki tedaviden çok memnun kaldım çünkü yürüyemiyordum. Ameliyattan sonra şu an normal yürüyorum.\" diye konuştu. Baba Ousmane Keita da hastanenin başarılarını çevresinden sürekli duyduğunu, o nedenle de oğlunun tedavisi için kente geldiklerini belirtti. Aldıkları tedaviden memnun kaldıklarını aktaran Keita, \"Burada her şey çok güzel ve iyi geçti. Kaza geçirdiği için kontrol amacıyla genel tarama yaptılar. Çok şükür her şey iyi. Burada da ameliyat geçirdi. Hepsi iyi geçti, memnun kaldık. Her şey iyi gidiyor. Trabzon'da 1 ay kaldık. Herkese teşekkür ederim.\" dedi. KTÜ Farabi Hastanesi Başhekimi Prof. Dr. Celal Tekinbaş da üçüncü basamak bir referans hastane olduklarını söyledi. Sağlık turizmi alanında 4 yıldır hizmet verdiklerini vurgulayan Tekinbaş, şöyle devam etti: \"Normal sağlık hizmetleri veriyoruz ama ileri sağlık hizmeti konusunda bölgede hastanemiz kapasitesinde bir hastane yok. Gerek yetişmiş insan gücü gerek hastanemizin fiziki kapasitesindeki yeterlilik, gerekse de tıbbi cihazlar konusundaki ileri düzey ülkemize sağlık turizmi açısından gelen hastaların burada daha ileri tedavi görebilme imkanı doğuyor.\" Tekinbaş, bölgesel yakınlık nedeniyle en fazla Gürcistan'dan gelen hastalara sağlık turizmi hizmeti verildiğine, bu ülkeyi Suudi Arabistan, Azerbaycan, Almanya ve Umman'ın takip ettiğine dikkati çekti. Hastaların memnuniyetine önem verdiklerine işaret eden Tekinbaş, bu noktada da her geçen gün hizmetlerin arttığını kaydetti. Prof. Dr. Tekinbaş, Mali'den gelen Keita ailesine başarılı bir tedavi hizmeti sunduklarını belirterek, \"Aynı zamanda konuk ettik. İlimizi gezdirdik, ilimizin güzellikleri ile tanıştırdık. Sağlıklı, sıhhatli bir şekilde şimdi de ülkelerine uğurluyoruz. Oldukça memnun olarak buradan ayrılmaları daha sonra gelecek hastalara şifa olmamız için de bir vesile olacaktır. Onun için 'hep daha iyiye' hedefiyle çalışmalarımızı devam ettiriyoruz.\" diye konuştu.", "summary": "Mali'den Trabzon'a tedavi için gelen 21 yaşındaki Keita, burada geçirdiği başarılı tedavi süreci ile şikayetlerinden kurtuldu. Farabi Hastanesi'nde beyin cerrahisi ve ortopedi tedavisi gören Keita, artık normal şekilde yürüyebiliyor. Ailesi, hastaneye duydukları memnuniyeti belirterek, Trabzon'da geçirdikleri 1 aylık tedavi sürecinden çok memnun kaldıklarını ifade etti. KTÜ Farabi Hastanesi Başhekimi Prof. Dr. Celal Tekinbaş, hastanenin sağlık turizmi alanında hizmet verdiğini ve uluslararası hastalara ileri düzey tedavi sunduklarını belirtti."}
{"text": "Sağlık Bakanlığından yapılan açıklamaya göre, Türkiye Hudut ve Sahiller Sağlık Genel Müdürlüğü tarafından yürütülen seyahat sağlığı hizmeti yalnızca Türk vatandaşlarına değil Türkiye'de bulunan yabancı uyruklu kişilere de sunuluyor. Türk vatandaşları için ücretsiz olarak verilen seyahat sağlığı hizmeti, yabancı uyruklulara belirlenmiş bir ücret karşılığında sağlanıyor. Seyahat sağlığı hizmeti, Dünya Sağlık Teşkilatı'nın (DST) Uluslararası Sağlık Tüzüğü (IHR-2005) çerçevesinde yetkilendirilmiş merkezler aracılığıyla yürütülüyor. Türkiye genelinde faaliyet gösteren 56 Seyahat Sağlığı Merkezi'nde, seyahat öncesinde gidilecek ülkenin sağlık riskleri, aşı gereklilikleri, sıtma gibi endemik hastalıklara karşı ilaçla koruma (kemoprofilaksi), hijyen önlemleri ve sağlık çantası hazırlığı gibi konularda bireysel danışmanlık hizmeti sunuluyor. Seyahat Sağlığı Merkezlerinden alınabilecek hizmetler, merkezlere ne zaman ve nasıl başvuru yapılabileceği ve merkezlerin iletişim bilgisi hakkında detaylara \"Seyahat Sağlığı\" internet sitesinde yer alan \"Merkezlerimiz\" bölümünden ulaşılabiliyor. Türkiye Hudut ve Sahiller Sağlık Genel Müdürü Dr. Osman Kan da konuya ilişkin yaptığı açıklamada, \"2024 yılında dünya çapında 1,4 milyar insan ülkeler arası seyahat etti. Türk vatandaşlarının yurt dışı seyahat sayısı da bir önceki yıla göre yüzde 2,9 artarak, 11 milyon 390 bine ulaştı. Afrika'dan Asya-Pasifik'e, Latin Amerika'dan Okyanusya'ya kadar uzanan coğrafyalarda diplomatik, ticari ve insani temaslar yoğunlaşırken vatandaşlarımız sarıhumma, sıtma, tifo gibi bulaşıcı hastalık riski taşıyan bölgelere seyahat ediyor. Bu nedenle seyahat sağlığı hizmetlerinin kapsamı ve önemi giderek artmaktadır.\" ifadelerini kullandı. Vatandaşlara sağlıklı ve güvenli bir seyahat geçirmesi için gereken desteğin sunulduğunu vurgulayan Kan, hem bireysel sağlığın hem de toplum sağlığının korunması hedefiyle hizmetlerin sürdürüldüğünü vurguladı. Sarıhumma, tifo ve çocuk felci gibi hastalıklara karşı yapılan koruyucu aşılar, soğuk zincir koşullarında saklanan güvenli aşılar ile uygulanıyor ve uluslararası geçerliliğe sahip sertifikalar düzenleniyor. Aşı ve ilaçlar dijital sistemlerle takip ediliyor ve tüm merkezlerde ısı kontrol sistemleri acil durum planları ile uygulama güvenliği sağlanıyor. Seyahat sağlığı hizmeti aynı zamanda, Türkiye'nin küresel sağlık diplomasisi çerçevesinde yürüttüğü yumuşak güç uygulamalarından biri olarak dikkati çekiyor. Yurt dışına çıkan her birey, bu hizmetle yalnızca sağlık güvencesini değil, Türkiye'nin sağlık sistemine olan uluslararası güveni de beraberinde taşıyor. Dünya Sağlık Teşkilatı ile tam uyumlu olan bu uygulama, Türkiye'yi hem bölgesel hem de küresel düzeyde güvenilir bir sağlık partneri olarak öne çıkıyor. \"Güvenli Seyahat Bilinçli Hazırlıkla Başlar\" ilkesiyle hareket eden Türkiye Hudut ve Sahiller Sağlık Genel Müdürlüğü, vatandaşların uluslararası seyahatlerini sağlık sorunlarından uzak ve güven içinde geçirmeleri için çalışmalarını titizlikle sürdürüyor. Seyahat sağlığı hakkında detaylı bilgiye, Sağlık Bakanlığı Türkiye Hudut ve Sahiller Sağlık Genel Müdürlüğüne ait 444 77 34 (444 SSDH) numaralı Seyahat Sağlığı Danışma Hattı ve www.seyahatsagligi.gov.tr web sitesi üzerinden 7 gün 24 saat ulaşılabiliyor.", "summary": "Sağlık Bakanlığı, Türk vatandaşlarına ve Türkiye'de yaşayan yabancı uyruklulara seyahat sağlığı hizmeti sunuyor. Bu hizmet, 56 Seyahat Sağlığı Merkezi'nde sağlanıyor ve Dünya Sağlık Teşkilatı'nın Uluslararası Sağlık Tüzüğü'ne uygun şekilde yürütülüyor. Seyahat öncesinde aşılar, sağlık riskleri, hijyen önlemleri ve ilaç koruması gibi konularda bireysel danışmanlık veriliyor. Ayrıca, seyahat edenlere uluslararası geçerliliği olan sağlık sertifikaları sunuluyor. Türkiye, bu hizmetle sağlık diplomasisini güçlendiriyor ve küresel sağlık partneri olarak güvenilir bir imaj yaratıyor. Detaylı bilgi, Seyahat Sağlığı Danışma Hattı ve web sitesi üzerinden alınabilir."}
{"text": "Işıkhan, sosyal medya hesabından, \"Dünya Astım Günü\"ne ilişkin yaptığı paylaşımda, \"Astım hastalığıyla mücadele eden vatandaşlarımızın her zaman yanındayız. Sosyal Güvenlik Kurumumuz aracılığıyla muayene, tahlil ve tetkik bedellerini SUT kapsamında karşılıyoruz. Geri ödeme listemizde yer alan 267 ilaçla hastalarımıza destek oluyoruz.\" ifadelerini kullandı.", "summary": "Sağlık Bakanı Işıkhan, Dünya Astım Günü'nde astım hastalarına destek mesajı vererek, Sosyal Güvenlik Kurumu aracılığıyla muayene, tahlil ve tetkik bedellerinin SUT kapsamında karşılandığını ve geri ödeme listesinde yer alan 267 ilaçla hastaların desteklendiğini duyurdu."}
{"text": "Halk arasında \"Akdeniz Anemisi\" olarak da bilinen talasemi, genetik geçişli ve önlenebilir bir kan hastalığı olarak özellikle Akdeniz, Ege ve Güneydoğu Anadolu bölgelerinde yüksek taşıyıcılık oranlarıyla dikkati çekiyor. Koruyucu hekimlik dahilinde evlilik öncesinde yapılan \"talasemi taşıyıcılığı tarama testleri\", Sağlık Bakanlığınca 2002'de çıkarılan \"Hemoglobinopati Kontrol Programı\" kapsamında yüksek riskli bölgelerde evlilik öncesi zorunlu hale getirildi. Bu program sayesinde yüksek riskli bölgelerde testler yaygın olarak yapılsa da düşük riskli bölgelerde talasemi farkındalığına dikkat çekilmesi gerektiğini belirten uzmanlar, AA muhabirine, evlilik öncesinde yapılan taramaların önemini ve yapılmadığı takdirde ortaya çıkacak riskleri anlattı. Talasemi taşıyıcılığı tarama testinde evlenecek adayların her ikisinin de taşıyıcı olarak tespit edilmesi ve evlenmesi halinde tüm çocukların talasemi hastası olarak doğabileceğini vurgulayan Liv Hospital Vadistanbul Hematoloji Uzmanı Prof. Dr. Itır Şirinoğlu Demiriz, hastalığın evlenmeye engel olmadığını, çiftlerde taşıyıcılık olması halinde genetik uzmanı tarafından danışmanlık hizmeti verildiğini söyledi. Prof. Dr. Demiriz, \"Tarama testlerinde her iki aday taşıyıcı olduğunda hasta çocuk doğumunu engellemek adına tüp bebek yöntemiyle çocuk sahibi olmaları önerilebilir. Eş adaylarından birisi sağlıklı ise diğeri taşıyıcı ise taşıyıcı çocuk doğma oranı beyan edilir ancak bu defa çocuklar hasta doğmaz. İki talasemi taşıyıcısının evlenmesi durumunda çocuklarının yüzde 25'i majör hastası olabilir. Yüzde 50'si taşıyıcı, yüzde 25'i ise sağlıklı olabilir. Talasemi majör hastası bir çocuk, yaşam boyu düzenli kan nakline ve demir şelasyon tedavisine ihtiyaç duyar. Tedavi edilmezse yaşam süresi ciddi şekilde kısalabilir.\" ifadelerini kullandı. Talasemi taşıyıcısı olduğunu bilen bireylerin hematoloji uzmanı takibine bağlanmalarının önemine işaret eden Demiriz, \"Bu bireylerin kan değerleri hakkında eğitim almaları, olası nutrisyonel anemilere yatkınlıkları ve gerekli bazı elementlerin yerine koyma tedavileri için yakın takip hayati önemdedir. Olumsuz sonuçlardan korunma ve elbette yaşam kalitesi olarak daha yüksek şekilde yaşayabilmeleri adına tarama testlerinin önemi, hastalar kadar birinci basamak sağlık merkezlerine de hatırlatılmalıdır.\" dedi. Demiriz, talasemi hastalığında farkındalığın çok önemli olduğunu, evlilik çağına gelen bireyler için televizyon ve sosyal medya gibi kanallar kullanılarak halkı bilinçlendiren kampanyalar yürütülmesi gerektiğini ifade etti. Biruni Üniversitesi Tıp Fakültesi Hastanesi Hematoloji Uzmanı Prof. Dr. Rafet Eren de talasemi taramalarının yasal zorunluluk kapsamında olduğunu söyledi. Taşıyıcı olduğu tespit edilen çiftlere genetik danışmanlık verildiğini belirten Eren, \"Bu danışmanlık sürecinde hastalığın ne olduğu, çocuklarına geçme riski ve yapılabilecek önlemler anlatılır. Gerekirse prenatal tanı yöntemleri önerilir. Bazı çiftler preimplantasyon genetik tanı (PGT) ile sağlıklı embriyonun seçilmesi yolunu tercih edebilir.\" diye konuştu. Prof. Dr. Eren, şunları kaydetti: \"Test yapılmadığında her iki birey de taşıyıcı olduğunu bilmeden evlenebilir. Bu durum ağır talasemi hastası çocukların doğmasına neden olabilir. Hastalık doğduktan sonra hem çocuk hem de aile için fiziksel, psikolojik ve ekonomik açıdan çok ciddi yükler oluşturur. Bu nedenle evlilik öncesi testler hem bireysel hem de toplumsal sağlığı korumada büyük önem taşır. Toplumda talasemi farkındalığını artırmak için okullarda, üniversitelerde, sağlık kuruluşlarında ve medya aracılığıyla bilgilendirme kampanyaları yapılmalı. Özellikle taşıyıcılık oranının yüksek olduğu bölgelerde toplumsal eğitim programları düzenlenmeli. Ayrıca, aile hekimleri ve evlilik danışma merkezleri bu konuda daha aktif rol almalı. Sağlık Bakanlığının bu konudaki farkındalık çalışmalarını daha da yaygınlaştırması önemli.\" Talaseminin önlenebilir bir hastalık olduğuna dikkati çeken Eren, \"Taşıyıcılık bir hastalık değil, genetik özelliktir. Doğru bilgilendirme ve zamanında yapılan testlerle sağlıklı nesillerin önünü açmak mümkündür. Bu nedenle özellikle genç bireylerin evlilik öncesi testleri ihmal etmemesi ve sağlık okuryazarlığının artırılması büyük önem taşımaktadır.\" ifadelerini kullandı. İstanbul Aydın Üniversitesi (İAÜ) VM Medical Park Florya Hastanesi Hematoloji Uzmanı Dr. Serkan Ocakçı ise Türkiye'de daha sık olarak saptananın \"beta talasemi\" taşıyıcılığı olduğunu aktardı. Bu durumun kişilerde hafif kansızlık yapabileceğini belirten Ocakçı, \"Kansızlık olmadan kırmızı kan hücrelerinin küçük olması veya evlilik öncesi yapılan tarama testi olan hemoglobin elektroforezi testiyle saptanabilir. Gözlerde, yüzde, kollarda veya gövdede sarılık, kanda artan bilirubin nedeniyle fark edilebilir. Hafif talasemi bozuklukları kişinin günlük hayatını etkilemez. Bu kişilerde de toplumda en sık kansızlık olan demir eksikliğine bağlı kansızlık görülebilir. Varsa demir tedavileri alabilirler.\" ifadelerini kullandı. Ağır talasemi bozukluklarında vücutta demir birikimi olacağı için demir eksikliğinin beklenmediğini ve demirin verilmediğini dile getiren Ocakçı, şöyle devam etti: \"Aksine demiri vücuttan atan ilaçlar kullanılır. Önemli olan taşıyıcıların saptanarak iki taşıyıcının evlenmesinin önlenmesi, evlilik varsa konu hakkında bilgilendirilmeleri ve ağır talasemili bir çocuk doğmaması için kadın doğum hekimi yönetiminde genetik bozukluğu olmayan bir gebelik oluşturulması gereklidir. Ağır talasemi hastalarında kan üretimindeki yetersizlik nedeniyle gelişme geriliği olur. Bazı kemiklerde aşırı kan üretimi yapıldığı için normalden farklı görünüm gelişir. İlerleyen yıllarda özellikle düzenli kan alması neticesinde demir birikmesi sonucu kalp, karaciğer yetmezlikleri ve hormonsal bozukluklar ortaya çıkar. Kemik erimesi, bacaklarda ağır yaralar, pıhtılar, safra kesesi taşları olabilir. Karaciğer ve özellikle dalak kasığa kadar büyüyebilir, karnın karşı tarafına geçebilir.\" Ocakçı, ağır talasemili çocuk doğumunun hasta ve ebeveynler için zor yılların başlaması anlamına geldiğini dile getirdi. Söz konusu hastalar için doğumdan itibaren düzenli kan verilmesi, sık doktor takibi, hastane yatışı, sürekli ilaç kullanımı, kemik iliği nakli, dalak alınması gibi tüm hayatı etkileyecek bir sürecin başlayacağını söyleyen Ocakçı, bu hastaların ömürlerinin hastalıksız kişilerden daha kısa süreceğini anlattı. Ocakçı, bugün talasemi hastalarının modern tedaviler ve takiple izlendiğini belirterek, sözlerini şöyle tamamladı: \"Yaşam süreleri artmıştır ancak tıpta en önemli husus önleyici hekimliktir. Ağır talasemiyi önlemenin yolu, evlilik ve gebelik öncesi talasemi durumunun dikkatlice değerlendirilmesidir. Ülkemizde çiftler evlilik için başvuru yaptıklarında kendilerinden talasemi tarama testi olan 'hemoglobin elektroforezi' istenmektedir. Bu testler yapılmadan nikah işlemlerine geçilmemektedir. Test sonuçlarında bozukluk olduğunda taşıyıcılık veya hastalık durumu belirlenmesi için hematoloji uzmanına yönlendirilmektedirler. Bu uygulamanın titizlikle ve kesin kararlılıkla uygulanması, hastalık farkındalığı ve ağır talasemili bebek doğumunun önüne geçilmesi için son derece önemli ve doğru yaklaşımdır.\"", "summary": "Talasemi, genetik geçişli ve önlenebilir bir kan hastalığıdır ve özellikle Akdeniz, Ege ve Güneydoğu Anadolu bölgelerinde yaygındır. Evlilik öncesi yapılan tarama testleriyle, çiftlerin taşıyıcı olup olmadığı tespit edilir. Eğer her iki birey de taşıyıcıysa, çocuklarında talasemi majör hastalığı riski %25 olur. Tarama testleri, talasemi hastalığının yayılmasını engellemek ve sağlıklı nesillerin doğmasını sağlamak için önemlidir. Uzmanlar, bu testlerin tüm çiftler için yasal zorunluluk olduğunu vurgulamakta ve farkındalık kampanyalarıyla toplumu bilinçlendirmeyi hedeflemektedir. Ayrıca, talasemi taşıyıcıları düzenli takip ve tedaviyle yaşam kalitesini artırabilirler."}
{"text": "ABD Başkanı Donald Trump'ın yeni gümrük vergilerini açıkladı. Plan tüm ülkelere en az yüzde 10'luk bir temel gümrük vergisi getiriyor. Beyaz Saray, Avrupa Birliği, Çin, Vietnam ve Lesotho gibi \"en kötü suçlular\" olarak tanımladığı ülkelerden gelen ürünlere çok daha yüksek oranlar uygulanacağını belirtti. Türkiye, yüzde 10 gümrük vergisi uygulanacak ülkeler arasında yer alıyor. Peki yeni gümrük vergileri Türkiye üzerinde ne tür bir etki yaratabilir? Ticaret Bakanlığı verilerine göre 2024 Aralık ayında ABD, 1,5 milyar dolar ile Türkiye'nin en fazla ihracat yaptığı ikinci ülke konumunda. TÜİK verilerine göre Aralık ayında Türkiye'nin ihracatının yüzde 6,4'ü ABD'ye yapıldı. Bazı uzmanlar bu vergilerin kur baskısı oluşturabileceğini ve Türkiye'nin faaliyet gösterdiği pazarlardaki dengeleri değiştirebileceğini söylüyor. Uluslararası danışmanlık şirketi Teneo'nun eş başkanı ve jeopolitik risk danışmanı Wolfango Piccoli, ABD ithalatçılarının, pahalanan Çin mallarına alternatif arayacağını, bu durumun da Türkiye için alan açabileceğini söylüyor. \"Türkiye rekabet avantajı olan giyim, araba parçaları ve ev eşyaları gibi sektörlerde pazar payı kazanabilir. Ancak bu olası kazanım muhtemelen küçük olacaktır.\" Çin'in ABD'den gördüğü \"hasmane tutum\" nedeniyle üretimini başka ülkelerde satmaya başladığını belirten ekonomist Prof. Dr. Hayri Kozanoğlu da, ABD'nin bu süreçte başvurduğu alternatif üreticilerin arasında Türkiye'nin bulunmadığını belirtiyor. \"Türkiye'nin bu anlamda özel bir konumu yok, çünkü işçi ücretlerinin en düşük olduğu ülkelere göre maliyeti yüksek. Coğrafi olarak da çok pratik bir şey değil Türkiye'ye kaydırma.\" ABD devletinin finansal kalkınma kurumu Overseas Private Investment Corporation (OPIC) eski danışmanı Faruk Kahraman ise Türkiye'deki üreticilerin ABD pazarında \"bir kültür çatışması yaşadıklarını\" ve ihracat payını artırmalarının \"zor olacağını\" söylüyor. Türk-Amerikan İşadamları Derneği Başkanı Ecevit Sanlı ise Türkiye'nin ABD için alternatif tedarikçi konumuna gelebileceğini ve tekstil, otomotiv yan sanayi ve kimya sektörlerinde yeni ihracat fırsatları doğabileceğini belirtiyor. Trump bu yıl en büyük ticaret ortakları Meksika, Kanada ve Çin başta olmak üzere çok sayıda ülkeye yeni gümrük vergileri getirmişti. Ancak Beyaz Saray, Meksika ve Kanada'nın son değişikliklerden muaf tutulacağını açıkladı. Trump bu adımların ithal ürünleri pahalılaştırarak yerli üretimi artıracağını savunuyor. Fakat bu, tüketicilerin ödemesi gereken faturaların da artması anlamına geliyor. Gümrük vergileri diğer ülkelerden ithal edilen ürünlere uygulanır. Örneğin 100 dolarlık bir ürüne yüzde 25 gümrük vergisi uygulanıyorsa, o ürünü ithal eden şirket devlete 25 dolar vergi öder. Şirketler bu maliyeti genellikle fiyatına ekleyerek tüketicilere yansıtır. Gümrük vergileri Trump'ın ekonomik vizyonunun kritik bir parçası. \"Gümrük\" kelimesinin en sevdiği kelime olduğunu söylüyor. Bu vergiler sayesinde ABD'li tüketicilerin daha fazla yerli üretim ürün satın alacağını, böylece ülke ekonomisinin büyüyeceğini ve vergi gelirlerinin de artacağını savunuyor. Bu politikasının ekonomik küçülmeye yol açabileceği eleştirilerineyse karşı çıkıyor. Öte yandan Ticaret Bakanı Howard Lutnick, ekonomik küçülmeye yol açsa bile gümrük vergilerinin buna değeceğini söylemişti. Ekonomistler, şirketlerin gümrük vergilerini tüketicilere yansıtması nedeniyle ürün fiyatlarının artmasını bekliyor. Biradan viskiye, avokadodan benzine kadar her şey bundan etkilenebilir. Trump'ın ilk sıradaki hedefiyse ithal arabalar. ABD geçen yıl 240 milyar dolarlık araba ithal etmiş, bunlar ülkedeki satışların yaklaşık yarısını oluşturmuştu. Bugünden itibaren ithal araçlara yüzde 25 gümrük vergisi uygulanacak. Araç parçaları da muhtemelen Mayıs'tan itibaren aynı vergiden etkilenecek. Trump'ın Kanada ve Meksika'ya getirdiği gümrük vergileri araç fiyatlarını zaten artırmıştı. Otomobil şirketlerinin üretim zinciri bir ürünü tamamlayana kadar, bu üç ülke arasındaki sınırı defalarca aşıyor. Anderson Economic Group analistlerine göre Meksika ve Kanada'da üretilen parçalar kullanan araçların fiyatları 4 bin ile 10 bin dolar arasında artabilir. Trump'ın gümrük vergisi uyguladığı ülkeler de karşılık olarak ABD'den ithal edilen ürünlere yönelik gümrük vergilerini artırdı. Çin bazı ABD tarım ürünlerine yüzde 10-15 arası vergi getirdi. ABD'nin havacılık, savunma ve teknoloji şirketlerini etkileyen adımlar da attı. AB 1 Nisan'dan itibaren, ABD'den 26 milyar euroluk ithalatı etkileyecek yeni gümrük vergilerini uygulamaya koydu. Bunlar 13 Nisan itibarıyla tamamen hayata geçmiş olacak. Teknelerden motosikletlere, viskiden çeliğe kadar pek çok ürün bundan etkilenecek. Kanada ABD'den ithal edilen çelik, alüminyum ve bir dizi başka ürüne yüzde 25 gümrük vergisi getirdi. 2 Nisan'da ek ergiler gelebilir. Meksika ise ABD ile müzakereler sürerken yeni bir gümrük vergisi açıklamamaya karar verdi. Bütün bunlar küresel ticaret savaşı endişelerine yol açtı, altının değer kazanmasına ve ABD borsasının düşmesine yol açtı.", "summary": "ABD, dünya genelindeki birçok ülkeye yeni gümrük vergileri getirdi, Türkiye'yi de kapsayan bu uygulama, özellikle giyim, otomotiv yan sanayi ve kimya sektörlerinde potansiyel ihracat fırsatları yaratabilir. Ancak, uzmanlar bu vergilerin Türkiye için büyük bir avantaj sağlamayabileceğini belirtiyor. Türkiye'nin düşük işçi ücretlerine sahip ülkelerle maliyet farkı ve coğrafi uzaklık nedeniyle avantajı sınırlı kalabilir. Ayrıca, bu vergilerin fiyat artışlarına yol açması ve tüketicilere daha pahalı ürünler sunulmasına neden olması bekleniyor. ABD'nin yerli üretimi teşvik etmeyi hedefleyen bu politikası, küresel ticaret dengesinde belirsizlikler yaratabilir."}
{"text": "ABD'deki üst düzey yetkililerin gizli yazışmaları için Signal'da bir grup kurduğunun ortaya çıkmasıyla, bu ücretsiz yazışma uygulaması dünya çapında haberlerde yer aldı. Olay ABD tarihindeki en ciddi güvenlik açıklarından biri olarak görülüyor. Söz konusu mesajlarda Trump'ın saldırı kararıyla ilgili çekinceler, emojiler ve Avrupa ülkelerini eleştiren ifadeler yer alıyor. The Atlantic dergisinin yazı işleri müdürü Jeffrey Goldberg bir anda kendisini, Yemen'deki Husilere yönelik hava saldırılarının konuşulduğu bir Signal grubunda bulmuştu. Goldberg'in bu gruba eklenmesi ABD'de gündemi değiştirmiş, Demokratların Senato'daki lideri Chuck Schumer bunun \"tarihteki en büyük askeri istihbarat sızıntılarından biri olduğunu\" söyledi ve soruşturma açılmasını talep etti. Peki Signal nedir ve ne kadar güvenli? Signal'ın dünya çapında 40-70 milyon arasında aylık kullanıcısı bulunuyor. Bu, milyarlarca kişinin kullandığı WhatsApp ve Messenger gibi uygulamalara kıyasla küçük bir miktar. Fakat Signal'ın diğerlerine kıyasla öne çıktığı alan güvenlik. Bunun merkezinde de uçtan uca şifreleme bulunuyor. Basitçe anlatmak gerekirse uçtan uca şifreleme, mesajların yalnızca gönderici ve alıcı tarafından görülebilmesini sağlıyor. Signal'ın kendisi bile bu mesajlara erişemiyor. Uçtan uca şifreleme, WhatsApp gibi bazı başka uygulamalarda da bulunuyor. Fakat Signal'ın ek güvenlik özellikleri de var. Bunlardan biri, uygulamanın açık kaynak kodu olması. Böylece herkes uygulamanın kodlarını inceleyip, hackerların kullanabileceği bir güvenlik açığı olup olmadığını denetleyebiliyor. Signal'ın sahipleri, diğer uygulamalara kıyasla çok daha az kullanıcı bilgisi topladıklarını, kullanıcı adı, profil resmi ve üyesi olan grupların kaydının tutulmadığını söylüyor. Dahası, para kazanmak için bu bilgileri toplayıp satmaya da ihtiyaç duymuyorlar çünkü uygulamanın sahibi, kâr amacı gütmeyen Signal Vakfı. Vakıf, reklam gelirleriyle değil bağışlarla işliyor. Vakfın yöneticisi Meredith Whittaker, ABD'deki ulusal güvenlik hikayesinin ardından X hesabından yaptığı açıklamada \"Signal özel iletişimde altın standarttır\" dedi. Bu \"altın standart\" niteliği, siber güvenlik uzmanları ve gazetecilerin sıklıkla bu uygulamayı tercih etmesinin ana nedeni. Fakat bu seviyede bir güvenlik bile, aşırı hassas ulusal güvenlik konularının ele alındığı çok üst düzey güvenlik konuları için yeterli görülmüyor. Bunun nedeni de cep telefonun üzerinden iletişim kurmanın kaçınılamaz riskinden kaynaklanıyor: Cep telefonları, onları kullanan kişiler kadar güvenlidir. Biri telefonunuzu kilitli değilken ele geçirirse veya şifrenizi öğrenirse mesajlarınıza erişebilir. Ve hiçbir uygulama, kamusal bir alanda telefonunuzu kullanırken bir kişinin omzunuzun üstünden ekranınıza bakmasına engel olamaz. BEYAZ SARAY ABD'de resmi kurumlarla çalışmış bir veri uzmanı olan Caro Robson, üst düzey güvenlik yetkililerinin Signal gibi bir mesajlaşma uygulamasında iletişim kurmasının \"çok, çok sıra dışı\" olduğunu söylüyor. Robson, bu düzeydeki yetkililerin, \"devlet kontrolünde geliştirilmiş, üst düzey şifreleme kapasitesi olan\" uygulamalar kullanmasının beklendiğini ekliyor. ABD hükümetinin, ulusal güvenlik içeren konuşamalar için Scif adı verilen kontrollü ortamları tercih ettiği biliniyor. Scif, kişisel elektronik cihazların kullanımına izin verilmeyen en üst düzey güvenlik altında kapalı alanlara verilen bir isim. Scif'ler askeri üslerden yetkililerin evlerine kadar çeşitli yerlerde bulunabiliyor. Caro Robson, böylesi gizlilik seviyesindeki bilgilere erişmek için, \"dinleme cihazı olasılığına karşı sürekli taranan bir yerde olmanız gerekir\" diyor ve devam ediyor: \"Özellikle de ülke savunması söz konusu olduğunda, tüm sistem hükümetin kendisini en yüksek şifreleme standartları ile güvenlik altına alması üzerine kurulu\" Signal mesajlaşma uygulaması ile ilgili endişelere yol açan başka bir konu daha var, o da silinen mesajlar. Bu uygulama, diğer birçok mesajlaşma uygulaması gibi, kullanıcılarının mesajlarını belirli bir süre sonra kaybolacak şekilde ayarlamasına izin veriyor. The Atlantic'ten Jeffrey Goldberg, eklendiği Signal grubundaki bazı mesajların bir hafta sonra kaybolduğunu söyledi. Bu durum, federal yetkililerin kayıt tutma zorunluluğuna ilişkin yasaları, eğer farklı bir yönlendirme yapılmadıysa, ihlal ediyor olabilir. Çeşitli yönetimler, ulusal güvenlik tehdidi gibi gerekçelerle bu tür şifreli mesajlaşma hizmetlerine ait verilere ulaşma izni arıyor. Signal ve WhatsApp gibi uygulamalar daha önce böyle bir erişim arayışına karşı hukuki olarak mücadele etti. Böylesi bir erişimin kötü niyetli kişiler tarafından kullanılabileceğini savundu. Signal, yasa koyucuların ısrarı halinde uygulamayı 2023'te İngiltere'den çekmekle tehdit etti. Bu yıl, İngiltere hükümeti bulut (cloud) depolamadaki bazı verileri korumak için uçtan uca şifreleme (E2EE) kullanan Apple ile ciddi bir anlaşmazlık yaşadı. Apple, İngiltere'de bu özelliği tamamen kaldırmak zorunda kaldı. Bu dava halen devam ediyor. Bu tartışmanın da gösterdiği gibi, gizli verilerinizi yanlış kişiyle paylaşırsanız hiçbir güvenlik veya yasal koruma önemli olmaz. Ya da bir eleştirmenin daha açık bir şekilde ifade ettiği gibi: \"Şifreleme sizi aptallıktan korumaz\"", "summary": "Signal, güvenli mesajlaşma sağlayan bir uygulama olarak, uçtan uca şifreleme ve açık kaynak kodu gibi güvenlik özellikleriyle öne çıkıyor. Ancak, özellikle üst düzey güvenlikteki bilgilerin paylaşıldığı durumlarda, cep telefonlarının fiziksel güvenliği hala bir risk oluşturuyor. Bu, kişisel cihazlara erişim sağlayan kötü niyetli kişilerin mesajlara ulaşabilmesi anlamına geliyor. Ayrıca, Signal'in silinen mesajlar özelliği, hükümetlerin veri kayıt gereksinimlerini ihlal edebilir. Signal, gizliliği koruma konusunda güçlü bir platform olmasına rağmen, devletler ve yasa koyucuların, güvenlik amacıyla verilere erişim talep etmeleri nedeniyle endişelere yol açabiliyor."}
{"text": "Suriye'nin başkenti Şam'ın kırsalında yaşanan çatışmalar, Dürzileri manşetlere taşıdı. 29 Nisan'da Sünni silahlı gruplarla Dürziler arasında patlak veren çatışmaların fitilini Muhammed Peygamber'e hakaret edilen bir ses kaydının yayımlanması ateşledi. Kaydın, Dürzi bir din adamına ait olduğu iddia edildi. Söz konusu kişi iddiayı yalanladı. İçişleri Bakanlığı, çatışmaların \"sosyal medyada yayılan tahrik ve nefret söylemleri\" nedeniyle çıktığını açıkladı. Şam kırsalında Dürzilerin çoğunlukta olduğu Ceramana kasabasında başlayan çatışmalar daha sonra yakınlardaki Sahnaya kentine sıçradı. Suriye hükümeti, çatışmaların ardından bölgeye yüzlerce asker ve ağır teçhizat sevk etti. Suriye'deki Dürzi ileri gelenleri yaşananlara tepki gösterdikleri açıklamalarında, Suriye'nin bölünmesine karşı olduklarını, Dürzilerin \"Suriye'nin ayrılmaz bir parçası\" olduğunu vurguladılar. Geçtiğimiz aylarda Dürzileri koruma sözü veren İsrail çatışmalar sonrası, Suriye'ye iki hava saldırısı düzenledi. Başbakan Binyamin Netanyahu, \"Bu, Suriye rejimine net bir mesajdır. Şam'ın güneyine güç konuşlandırılmasına ya da Dürzi topluluğa yönelik herhangi bir tehdide izin vermeyeceğiz\" dedi. İsrail, \"İsrailli Dürziler ve Suriyeli Dürziler arasındaki yakın bağlardan ötürü\" sorumluluk taşıdıklarını söylüyor. Suriye yönetimi ise, İsrail'in başkanlık sarayı yakınına düzenlediği hava saldırısını \"tehlikeli bir tırmandırma\" olarak nitelendirdi. Esad yönetiminin düşmesinden sonra göreve gelen yeni Suriye yönetimi ile Dürzi toplumunun temsilcileri arasında aslında Ceramana ve Sahnaya'da ateşkes anlaşmasına varıldı ancak devam eden gerginlik nedeniyle bu sürdürülemedi. Süveyda Vilayeti'nde de silahlı saldırılar yaşandı. Silahlı Dürziler, Sahnaya'ya destek olmak için yola çıkan bir konvoyda pusuya düşürüldü; saldırıda 35 kişi hayatını kaybetti. Geçiş dönemi Devlet Başkanı Ahmed eş-Şera, Aralık 2024'te yönetimi ele geçirdikten sonra ülkedeki azınlıkları koruma sözü vermişti. Ancak Mart'ta ülkenin Akdeniz kıyısında çoğunlukla Alevilerin yaşadığı bölgelerde yüzlerce sivilin öldüğü çatışmalar, Eş-Şera'nın taahhütlerine gölge düşürdü. Esad rejiminin devrilmesinden beri Dürzilerin geleceği de çok sayıda soruyu beraberinde getirdi. Dürzilik 11. yüzyılda, Şii mezhebinin bir kolu olan İsmaililik içinden doğdu. Dürziliğin adı, Orta Asya kökenli din adamı Muhammed bin İsmail el-Derezi'den geliyor. Dürziler çoğunlukla Suriye, Lübnan, Ürdün, İsrail ve İsrail işgalindeki Golan Tepeleri'nde yaşıyor. Suriye'deki varlıkları yüzyıllar öncesine dayanıyor. Suriyeli Dürziler'in büyük çoğunluğu başkent Şam'ın güneyindeki Süveyda Vilayeti'nde yaşıyor. Suriye'de başka bölgelerde de Dürzi köyleri bulunuyor. Dürziler, yüzyıllar boyunca zulme uğramamak için dinleriyle ilgili olarak adeta bir kapalı kutu gibi yaşadılar. Sadece inancına derin bir bağlılık sergileyen çok az sayıda Dürzi'nin, tam olarak dini törenlere katılmasına ve dini yazılara erişimine izin veriliyor. Her ne kadar Dürziler bölgenin din tarihini biçimlendirmede belirgin bir rol oynamış olsalar da geleneksel bağlamda siyasetin dışında kalan bir grup olarak değerlendiriliyorlar. Ancak Dürziler uzun yıllar Osmanlı İmparatorluğu yönetiminde yaşadı, ayaklanmalar başlattı. 19. yüzyılda Kavalalı Mehmet Ali Paşa isyanı sırasında ise Osmanlı'nın yanında yer aldı. 1925'te Suriye'de Fransız işgaline karşı direnişte önemli bir rol oynadılar ve Sultan el-Atraş liderliğindeki Büyük Suriye İsyanı'nda başı çektiler. Suriye'deki Dürzi topluluğunun sayısı 700 bini buluyor. Dürziler Suriye'de çoğunlukta Şam civarında, Süveyda ve Idlib vilayetlerinde ve İsrail işgali altındaki Golan Tepeleri'nde yaşıyor. İsrail'de ise yaklaşık 150 bin Dürzi yaşıyor ve çoğu İsrail toplumunun ve ordusunun bir parçası olmuş durumda. Golan Tepeleri'ndeyse 23 bin Dürzi var ancak çoğu Suriye'yi vatan olarak benimsemeyi sürdürüyor ve İsrail vatandaşlığını reddediyor. Suriyeli Dürziler'in büyük çoğunluğu Esad yönetimine sadıktı. Dürziler Esad'ın düşmesi durumunda, azınlık gruplarının hedef alınacağından ve toplulukların Suriye'deki Sünni çoğunluk içinde yer alan radikaller tarafından ortadan kaldırılacağından korkuyordu. Dürzilerin bugün üç ruhani lideri bulunuyor: Şeyh Hikmet el-Hicri, Şeyh Hamud el-Hanavi ve Şeyh Yusuf Carbu. En önemli Dürzi askeri liderler ise Laith Al-Balaous ve Süleyman Abdülbaki olarak kabul ediliyor. Dürzilerin çoğu eski Suriye lideri Beşar Esad'a karşı ayaklanmadı; iç savaşa da dahil olmamaya çalıştı. Dürzilerin çoğu yalnızca kendi bölgelerini korumak için yerel komiteler kurmak amacıyla silahlandı. Yaşadıkları bazı bölgeler özellikle 2012-2015 yılları arasında IŞİD ve Nusra Cephesi'ne bağlı grupların küçük çaplı saldırılarının hedefi oldu. 2014'ün sonunda Nusra Cephesi liderliğindeki muhalif grupların İdlib'in kontrolünü ele geçirmesinin ardından, Nusra Cephesi savaşçıları ile İdlib kırsalındaki Kalb Lovze köyündeki Dürzi topluluğu sakinleri arasında bir anlaşmazlık çıktı ve silahlı çatışmaya dönüştü. Nusra Cephesi yerel sakinler tarafında silahlı saldırıyı başlatmakla suçlandı. Olaylarda yaklaşık 20 Dürzi ve üç Nusra Cephesi üyesi hayatını kaybetti. Olayların ardından Nusra Cephesi, savaşçılarının \"komutanlarına danışmadan hareket ettiğini\" belirten bir açıklama yaptı. Örgüt açıklamasında, \"kapılarının herkese açık olduğunu\" belirterek olayları yatıştırmaya çalıştı. Nusra Cephesi'nin Hayat Tahrir el-Şam'a (HTŞ) dönüşmesiyle birlikte olaylar devam etti ve İdlib'deki Dürzi topluluğu arasında endişelere yol açtı. Syrians for Truth and Justice (Hakikat ve Adalet peşindeki Suriyeliler) örgütü, önce Nusra Cephesi ve daha sonra Heyet Tahrir eş-Şam olmak üzere silahlı İslamcı grupların İdlib'de Dürzi vatandaşlara karşı işlediği insan hakları ihlallerini 2022'de raporlaştırdı. Örgüt, 2012 ile 2022 yılları arasında Dürzilerin çoğunlukta olduğu bölgelerde 53 kaçırma olayının gerçekleştiğini kaydetti. Raporda kaçırmaların 23'ünden Heyet Tahrir eş-Şam sorumlu tutuldu. Raporda ayrıca yıldırma, dini zulüm ve mülk ve gayrimenkule el konulması gibi diğer insan hakları ihlalleri de sıralandı. 2023'te, Suriye'de silahlı çatışmaların nispeten azaldığı bir dönemde, Süveyda'daki Dürzi toplumunun bir kesimi, rejimi destekleyen Şeyh Yusuf Carbu hariç, dini otoritelerin desteğiyle rejime karşı protestolar düzenledi ve Beşar Esad'ın yönetimi bırakmasını talep etti. Protestolar, Süveyda'daki Sultan el-Atraş'ın türbesinin yakınındaki Karama Meydanı'nda yoğunlaştı. Suriye'nin Ahmed eş-Şera liderliğindeki yeni yönetimi için bir diğer sorun da Dürzilerin elindeki silahlar. İç savaş boyunca Dürziler yaşadıkları bölgeleri korumak için yerel silahlı gruplar oluşturdu. Şeyh Hikmet el-Hicri, Ocak ayında verdiği bir röportajda, Esad rejiminin düşmesinden hemen sonra yeni yönetimle ilişki kurmaya başladıklarını söyledi. Röportaj sırasında Şeyh Hikmet el-Hicri, Eş-Şera'ya bir mesaj da gönderdi. O mesaj, \"geçiş aşamasının başarıyla aşılabilmesi ve daha net olması gereken bir sonraki aşamanın güvence altına alınabilmesi için diyalog ve fikir alışverişi\" çağrısında bulunuyordu. Bu mesaj öncesinde, Aralık ayında, Dürzi liderler Eş-Şera ile bir araya gelmişti. Görüşme sırasında Eş-Şera, Suriye'nin \"bölünmemesi gerektiğini ve sosyal adaleti sağlamak için devlet ile tüm mezhepler arasında bir sosyal sözleşme olması gerektiğini\" belirtti. Eş-Şera Dürzi heyetine, \"Bizim için önemli olan, ayrılığa yol açabilecek kotaların veya ayrıcalıkların olmaması\" dedi. Mart başında Şam kırsalında Dürzilerin çoğunlukta olduğu Ceramana kasabasındaki Dürzi militanlar ve güvenlik güçleri arasındaki çatışmalarla iki taraf arasındaki ilişkiler ilk kez test edildi. Ancak, yüzlerce Alevi sivilin öldürüldüğü bildirilen Suriye'nin kıyı bölgesindeki son olaylar sonrası Şeyh Hikmet el-Hicri, kıyıdaki askeri operasyonların durdurulması çağrısında bulundu. 8 Mart'ta El-Hicri, yaşananları \"sistematik öldürme\" olarak tanımladı. El-Hicri son çatışmaları da \"sistematik\" olarak nitelendirdi; \"Artık kendisine hükümet diyen bir gruba güvenmiyoruz, çünkü hükümet aşırılıkçı çeteler aracılığıyla kendisine sadık halkı öldürmez ve katliamdan sonra bunların kendileri dışındaki güçler olduğunu iddia etmez\" dedi. * BBC Arapça bu habere katkıda bulundu.", "summary": "Suriye'nin Şam kırsalında 29 Nisan’da Dürziler ile Sünni gruplar arasında patlak veren çatışmalar, sosyal medya üzerinden yayılan bir nefret söylemi nedeniyle başladı. Çatışmalar, özellikle Ceramana kasabasında yoğunlaştı ve hükümet, bölgeye asker sevk etti. Suriye'deki Dürzi liderleri, bölünmeye karşı olduklarını belirterek, topluluklarının Suriye'nin ayrılmaz bir parçası olduğunu vurguladı. İsrail, Suriye'deki Dürzileri koruma sözü vererek, Suriye'ye iki hava saldırısı düzenledi. Dürziler, Suriye yönetimi ile yaşadıkları gerginliklere rağmen, yerel silahlı gruplar kurarak bölgelerini korumaya devam ediyor. İç savaş boyunca Dürziler, Şii inançlarına dayalı bir dini grup olarak ayrılıkçı hareketlere karşı durmuş, ancak son dönemde yönetimin politikasına karşı protestolar düzenlemeye başlamışlardır."}
{"text": "ABD Başkanı Donald Trump, Moskova veya Kiev'in bir barış anlaşmasına varmayı \"çok zorlaştırması\" durumunda yönetiminin aracılık çalışmalarından çekileceğini söyledi. Oval Ofis'te gazetecilere konuşan Trump, barış beklentisi için \"gün veremeyeceğini\" ancak bunun hızlı olmasını istediğini ifade etti. Dışişleri Bakanı Marco Rubio da ABD'nin sonuçsuz kalacak bir müzakere sürecinde olmayacağı uyarısını yaptı. Rubio, müzakereleri \"haftalar ve aylarca sürdürmeyeceğiz\" dedi ve ABD'nin \"odaklanması gereken başka öncelikleri\" olduğunu söyledi. Cuma günü Beyaz Saray'da bu açıklamaların sorulduğu Trump, \"Herhangi bir nedenle, iki taraftan biri bunu çok zorlaştırırsa, sadece 'Siz aptalsınız, aptalsınız, korkunç insanlarsınız' diyeceğiz ve çekileceğiz\" dedi Rusya'nın 2022 Şubat ayındaki işgali ile başlayan savaş dördüncü yılına girdi. Trump, bir gazetecinin, \"Rusya sizinle oynuyor mu?\" sorusuna tepki gösterdi ve bir önceki başkan Joe Biden'ı savaştan sorumlu tuttu. Rusya'nın 24 Şubat 2022'de Ukrayna'da başlattığı işgalden bu yana her iki taraftan da yüz binlerce insanın öldüğü ya da yaralandığı tahmin ediliyor. ABD Başkanı \"Bir savaş başlattığınızda kazanabileceğinizi bilmeniz gerekir\" dedi. Trump bu yıl göreve geldiğinden beri Ukrayna lideri Volodimir Zelenskiy ile defalarca karşı karşıya geldi. En son 28 Şubat'ta Zelenskiy'nin yaptığı ziyaret sırasında basına açık toplantı oldukça gergin geçmişti. Trump, Ukraynalı liderin savaşta \"milyonlarca insanın ölümünden\" dolayı Rusya Devlet Başkanı Vladimir Putin kadar suçlu olduğunu söyledi. Trump'ın özel temsilcisi Steve Witkoff, St Petersburg'da Putin ile bir araya geldi. Witkoff, Putin'in iki danışmanının da yer aldığı görüşmenin beş saate yakın sürdüğünü ve \"zorlayıcı\" geçtiğini söyledi. Rus liderin talebinin \"ateşkesin ötesinde... kalıcı bir barış\" olduğunu söyledi. Witkoff Pazartesi günü Fox News'e verdiği demeçte \"Bence dünya geneli için çok çok önemli olabilecek bir şeyin eşiğinde olabiliriz\" dedi. \"Rusya-ABD ilişkilerini, bölgeye de gerçek bir istikrar getireceğini düşündüğüm çok cazip bazı ticari fırsatlar aracılığıyla yeniden şekillendirme olasılığı var.\" Ukrayna'nın Sumi kentine 13 Nisan'da yapılan Rus füze saldırısında aralarında iki çocuğun da bulunduğu en az 35 kişi öldü, 117 kişi yaralandı. Zelenskiy, Trump'a bir çağrı yaptı ve Rusya ile bir anlaşma öncesi Ukrayna'yı görmesini istedi. Saldırı öncesinde Amerikan CBS televizyonuna konuşan Zelenskiy, \"Bir anlaşmaya karar vermeden, lütfen gelin ve katledilmiş çocukları, insanları, sivilleri, savaşçıları, yıkılmış hastaneleri, kiliseleri görün\" dedi. Trump ise Sumi saldırısına dair açıklamasında, \"Bana bir hata yaptıkları söylendi\" dedi. İskender tipi iki balistik füze Sumi Devlet Üniversitesi ve üniversitenin kongre merkezinin bahçesini Pazar günü yerel saatle 10.15'te vurdu. Ukrayna makamları, 20 binanın hasar gördüğünü, bunlar arasında dört eğitim kurumunun, kafelerin, dükkanların ve beş apartmanın olduğunu bildirdi. Zelenskiy, diğer ülkelere \"sert tepki\" çağrısı yaparken \"görüşmeler balistik füzeleri ya da havadan atılan bombaları durduramadı\" dedi. EPA AB, İngiltere ve Fransa'dan saldırıyı kınayan açıklamalar gelirken ABD'nin Özel Ukrayna Temsilcisi Keith Kellogg, \"olayın tüm itibar sınırlarını aştığını ve bu nedenle Başkan Trump'ın bu savaşı sona erdirmek için çok çalıştığını\" savundu. Almanya'nın yeni başbakanı olmasına kesin gözüyle bakılan Friedrich Merz Rusya'yı savaş suçu işlemekle suçladı. Fransa Cumhurbaşkanı Emmanuel Macron, Rusya'yı \"insan hayatını, uluslararası hukuku ve Trump'ın diplomatik çabalarını açıkça hiçe saymakla\" suçladı. Macron, \"Rusya'ya ateşkes dayatmak için güçlü önlemlere ihtiyaç var\" mesajı da veriyor. Saldırıyı \"barbarca\" olarak nitelendiren Avrupa Komisyonu Başkanı Ursula von der Leyen de, \"Uluslararası hukuku açıkça ihlal eden Rusya saldırgandı ve saldırgan olmaya devam ediyor\" dedi. İngiliz Başbakanı Keir Starmer da Sumi'deki sivillere yönelik \"korkunç saldırılarının\" kendisini \"dehşete düştüğünü\" söyledi. Rusya Devlet Başkanı Vladimir Putin, Şubat 2022'de Ukrayna'ya yönelik geniş çaplı işgal başlattı ve şu anda ülkenin yaklaşık yüzde 20'sini kontrol ediyor.", "summary": "ABD Başkanı Donald Trump, Rusya ve Ukrayna arasında bir barış anlaşmasının çok zorlaşması durumunda ABD'nin aracılığını sonlandıracağını açıkladı. Trump, savaşın hızlı sonlanması gerektiğini belirtirken, Ukrayna lideri Zelenskiy'le gerilim yaşadığını, Rusya'nın saldırılarının Ukrayna'nın suçlu olduğunu söyledi. Rusya, ateşkesin ötesinde kalıcı bir barış anlaşması talep ediyor. Ayrıca, Ukrayna'nın Sumi kentinde Rus füze saldırısı sonucu 35 kişi hayatını kaybetti ve Trump, bu saldırıya dair açıklama yaparak durumu \"hata\" olarak nitelendirdi. Avrupa ve ABD yetkilileri, Rusya'nın saldırılarını kınadı. Savaş, Rusya'nın Ukrayna'nın %20'sini işgal ettiği bir noktada devam ediyor."}
{"text": "İngiltere Başbakanı Keir Starmer 15 Mart Cumartesi günü 29 dünya lideriyle gerçekleştirdiği sanal toplantının ardından, Ukrayna'da olası bir ateşkesi korumak için hazırlanan askeri planların \"operasyonel aşamaya\" ilerlediğini söyledi. Başbakan Starmer, bu ülkelerin ordularının yöneticilerinin de Perşembe günü İngiltere'de buluşarak \"Ukrayna'nın gelecekteki güvenliğini güvenceye alacak güçlü ve dirençli planlar hazırlayacağını\" açıkladı. Ukrayna bu hafta, ABD ile görüşmelerin ardından 30 günlük bir ateşkes planı üzerinde uzlaştıklarını açıklamıştı. Rusya Devlet Başkanı Vladimir Putin de bu fikre katıldığını söylemiş ancak bazı koşullar getirmişti. Toplantıya katılan Ukrayna lideri Volodimir Zelenskiy \"sadece konuşmak yetmiyor, aktif baskı da şart\" dedi ve ekledi: \"Barışa giden yol kayıtsız şartsız başlamalı. Rusya bunu reddederse, kabul edene kadar güçlü bir baskı uygulanmalı. Rusya'nın anladığı tek bir dil var.\" Avrupa ülkelerinin kendi silahlarını üretmesi gerektiğini söyleyen Zelenskiy, bu liderleri ABD yöneticileri ve Başkan Donald Trump'la konuşarak \"Rusya'yı kapsamlı yaptırımlar ve güçlü bir baskıyla barışa zorlama\" konusunda ikna etmeye çağırdı. Görüşmenin ardından bir konuşma yapan Başbakan Starmer da \"dünyanın boş sözlere değil eylemlere ihtiyacı var\" dedi: \"Kremlin'in Ukrayna'ya saldırmaya devam etmesi ve ateşkes teklifini yanıtsız bırakması, Putin'in barış istediğine dair sözlerine ters düşüyor. \"Putin derhal ve koşulsuz bir ateşkesi kabul etmezse onu müzakere masasına getirmek için baskıyı artırmamız gerek. \"Bunun için Ukrayna'ya askeri desteğimizi ve Rusya'ya yaptırımlarımızı artıracağız.\" Putin 13 Mart'taki açıklamasında ateşkes fikrini desteklediğini söylemiş ancak detaylar hakkında \"Ukrayna'nın silahlanmasına izin verilecek mi? Ateşkesin denetimini kim yapacak?\" gibi sorular yöneltmişti. Bugünkü toplantıya NATO, AB, yaklaşık 20 Avrupa ülkesi, Kanada, Avustralya ve Yeni Zelanda katıldı. Başbakan Starmer bu ay Londra'da düzenlenen bir toplantıda, ateşkesin ardından Ukrayna-Rusya sınırında görev alacak bir \"gönüllüler koalisyonu\" kurulmasını önermişti. Bu toplantıya Türkiye de katılmıştı. Zelenskiy o toplantının ardından düzenlenen basın toplantısında, ateşkesin ardından sahada diğer ülkelerin askerlerine ihtiyaç olacağını fakat bazı ülkelerin bu fikre karşı çıktığını söylemişti. BBC'ye konuşan Finlandiya Devlet Başkanı Alexander Stubb da \"Ortada bir ateşkes ve barış süreci olmadığı için asker göndermekten bahsetmek için henüz erken. Net bir plan olduktan sonra yükümlülüklerimizden bahsedebiliriz\" demişti. Paul Adams, BBC Diplomasi Muhabiri Başbakan Starmer iki hafta önceki toplantıdan bu yana \"çok şey olduğunu\" söylüyor. Haksız da sayılmaz: ABD-Ukrayna ilişkisi son derece inişli çıkışlı günler geçirdikten sonra bu hafta Suudi Arabistan'ın başkenti Riyad'da iki ülke 30 günlük bir ateşkes planında uzlaştı. Ama Başbakan Starmer'ın önerdiği koalisyon büyük ve belirsiz bir girişim. Bunun Ukrayna'da barışı korumak gibi karmaşık ve potansiyel olarak tehlikeli bir göreve girişmeden önce yapılması gereken çok iş var. Başbakan koalisyonun büyüdüğünü ve yeni taahhütlerin masada olduğunu söylese de detay vermedi, \"Başarılı bir şekilde politik ve askeri ivme kazanıyoruz\" dedi. Planlar şekillenirken bir dizi siyasi, diplomatik ve askeri buluşmaya tanık olacağız gibi gözüküyor. Ama bu süreç kolay olmayacak. Avrupa liderliğindeki bu plana ABD güvencesi konusunda bir soru sorulduğunda Başbakan Starmer, \"ABD'nin pozisyonu değişmedi\" dedi. ABD bu konuda bir güvence vermezse bu plan gerçekleşemeyebilir. Zelenskiy için zaman daralıyor, özellikle de Rusya'nın Kursk bölgesini işgal eden Ukrayna askerlerinin gerilemek zorunda kalması nedeniyle. Ukrayna, ABD Başkanı Trump'ın Cuma günü söylediğinin aksine Kursk'taki askerlerinin kuşatmaya alınmadığını aktarıyor. Durum ne olursa olsun büyük bir baskı altında oldukları ve toprak kaybettikleri aşikar. Geçen yılın sonlarında Kiev'e gittiğimde Ukraynalı askerler, Kursk'ta ele geçirdikleri toprakları gelecekteki bir müzakerede pazarlık kozu olarak kullanmak istediklerini söylemişti. Fakat müzakereler yaklaşırken Putin bu kozu Ukrayna'nın elinden almak istiyor gibi gözüküyor. Bu da 30 günlük ateşkes fikri hakkındaki \"Evet, ama…\" yaklaşımının nedenini açıklayabilir.", "summary": "İngiltere Başbakanı Keir Starmer, 29 dünya lideriyle yaptığı sanal toplantıda, Ukrayna'daki ateşkes planlarının \"operasyonel aşamaya\" geçtiğini duyurdu. Ukrayna, ABD ile 30 günlük bir ateşkes üzerinde anlaşırken, Rusya'nın kabul etmesi için baskı yapılması gerektiğini vurgulayan Zelenskiy, Avrupa ülkelerinin silah üretmesi gerektiğini söyledi."}
{"text": "AJ Minotti'nin üç çocuğu da Minecraft oynamayı çok seviyor. 10 yaşındaki ikiz kızları ve 6 yaşındaki oğlu, oyundaki sınırsız sanal bloklarla sürekli bir şeyler inşa ediyor. ABD'nin Ohio eyaletinde pazarlama alanında çalışan Minotti, çocuklarının ortaya çıkardığı şeyler karşısında bazen şaşkına döndüğünü söylüyor. Kızlarından biri yakın zaman önce, \"Baba, sana bir şey göstermek istiyorum\" diyerek yanına geldi. Nintendo Switch ekranını tutarak, avatarının bir şelalenin önünde durduğunu gösterdi. Oyundaki bir düğmeye bastığında, şelale durdu ve bir mağaranın girişi açığa çıktı. İçeride, topladığı eşyalar için sergi alanının olduğu ışıklı bir yeraltı sığınağı vardı. Minotti hayranlık içerisinde \"Bildiğin yer altı malikanesi gibiydi\" diyor. \"Gerçekten çok etkilendim.\" Kızı, bazı YouTube videolarını takip etmiş ama çoğunlukla tasarımı kendi başına yapmış. Minotti, \"Bu, benim çocukken bilgisayarda bir şeyler üretmeye çalıştığım zamanlardaki hislerimi hatırlatıyor\" diye devam ediyor. Minecraft, tüm zamanların en popüler video oyunlarından biri. İlk olarak 2009 yılında piyasaya sürülen oyun, 2023 yılına kadar 300 milyondan fazla kopya sattı. Roblox ve Terraria gibi benzer oyunlarla birlikte, her yaştan oyuncu tarafından oynanıyor. Çocuklar saatlerce bu oyunu oynayabiliyor. Bu, dikkat dağıtıcı sayısız unsuru göz önünde bulundurduğumuzda çağımızda pek de kolay bir şey değil. Bazı ebeveynler, çocuklarının Minecraft'a olan ilgisinin bir tür takıntıya hatta bağımlılığa dönüşebileceğinden endişe ediyor. Çocuklarını ekrandan uzaklaştırmaya çalışırken zorlanan ebeveynler bile var. Minecraft'ın popülaritesi o kadar büyük ki, yakında çıkacak bir Hollywood filmine ilham kaynağı oldu. Jack Black ve Jason Momoa'nın başrollerinde yer aldığı A Minecraft Movie, Nisan 2025'te vizyona girecek. Uzmanlara göre, Minecraft ve benzeri oyunların başarısının ardında derin psikolojik ve hatta evrimsel faktörler yatıyor. Bu tür oyunlar, insan doğasında var olan bir içgüdüye hitap ediyor. Türümüzün başarısının temelini oluşturan bir içgüdü: İnşa etme isteği. Çocukların her zaman bir şeyler inşa etmeye bayıldığını biliriz. Bu kimi zaman kumdan kaleler, ağaç evler, kimi zaman da oyun hamurları ve oyuncak bloklar olabiliyor. Minecraft ise bunun dijital bir versiyonu gibi. Peki, çocukları bir şeyler inşa etmeye çeken şey tam olarak nedir? ABD'nin Massachusetts eyaletindeki Boston College'da çocukların öğrenme yöntemleri üzerine çalışan psikolog Peter Gray, tüm memelilerin gençken oyun oynadığını belirtiyor. Örneğin, yırtıcı hayvanlar avlanma yeteneklerini geliştirmek için oyun oynuyor. Av olan hayvanlar ise kaçma ve saklanma pratiği yapıyor. Gray, \"Oynadıkları oyunlar, onlar için hayatta kalma ve üreme açısından en önemli becerileri geliştirir\" diyor. İnsanlar ise büyük ölçüde hayatta kalmalarını kulübelerden av malzemelerine kadar bir şeyler inşa etmeye borçlu. Gray, bu yüzden de doğal seçilimin insanları inşa etmeye yönelik güçlü bir oyun oynama dürtüsüyle donattığını belirtiyor. Gray, çocukların da dil ve hayal gücü kullanarak oynadığını veya kuralları ve sosyal etkileşimi merkeze alan oyunlar yarattığını belirtiyor. Gray'e göre tüm bunlar sanki yetişkinliğe hazırlık sürecinin bir parçası gibi görünüyor. Çocukların nasıl ve ne inşa ettiğinin, yaşadıkları kültüre göre değişiklik gösterebileceğini aktaran Gray, \"Bugün çocukların bilgisayar başında oyun oynamaktan keyif almalarına şaşırmamalıyız. Bu bizi rahatsız da etmemeli \" diyor. \"Buna üzülmek yerine, onların içgüdüsel olarak gelecekte ihtiyaç duyacakları becerileri geliştirdiğini kabul etmeliyiz.\" New York Üniversitesi'nde bilgisayar bilimcisi olan Julian Togelius, henüz üç yaşındaki oğlunun bile oyuncak trenleri için tüneller inşa etmeye çalıştığını fark ettiğini anlatıyor. Yaşı ilerledikçe, bilgisayar oyunlarının kaçınılmaz olarak ilgisini çekeceğini düşünüyor. Togelius'a göre, Minecraft gibi \"sandbox\" [oyuncuların serbestçe gezinebildikleri ve doğrusal ilerlemeyen bilgisayar oyunları için kullanılan bir teknolojik terim] oyunları, çocuklara keşfetme ve yaratıcılık özgürlüğü sunduğu için çok cazip geliyor. Geleneksel bilgisayar kullanımı karmaşık olabilirken, Minecraft gibi oyunlar kolay ve sezgisel bir şekilde üretme fırsatı veriyor. Togelius, \"Minecraft'ta bir şeyler oluşturmak, doğrudan ve basit\" diyor ve ekliyor: \"Kod yazmaktan çok daha kolay.\" Ancak sadece inşa etme değil, oyunun sunduğu farklı modlar da çocukları içine çekiyor. \"Survival Mode\" (Hayatta Kalma Modu), oyuncuların düşmanlarla savaşmasını ve hayatta kalmaya çalışmasını gerektiriyor. Ayrıca, oyunun sosyal bir yönü de var. Çocuklar, yüz yüze görüşemedikleri arkadaşlarıyla çevrimiçi olarak Minecraft içinde buluşabiliyorlar. Togelius, Minecraft oynayanların oyun içindeki davranışlarının kişilik özelliklerini nasıl yansıttığını incelediği bir araştırmaya imza attı. Oyunun sunduğu özgürlük sayesinde, oyuncuların kendilerini daha kolay ifade edebildiğini savunuyor. Örneğin, klasik arcade oyunu Asteroids gibi oyunlarda oyuncular yalnızca uzay kayalarını vururken, Minecraft oyuncularının oyun içindeki seçimleri onların karakterleri hakkında ipuçları veriyor. Çalışmaları kapsamında Togelius ve ekibi, yetişkin katılımcılara kişiliklerini ortaya çıkaran bir anket yaptı. Daha sonra bu sonuçları katılımcıların Minecraft'ta oynama tarzlarıyla karşılaştırdı. Sonuçlar, oyun içi davranışların belirli kişilik özellikleriyle bağlantılı olduğunu gösterdi. Anketlerinde aile değerlerine önem verdiğini belirten kişiler de bunu farkında olmadan oyun içi aktivitelerinde gösteriyordu. \"Bu kişiler küçük evler ve çitlerle çevrili kaleler inşa ediyor.\" Togelius bu çalışmayı çocuklarla tekrarlamamış olsa da, onların da kişiliklerinin oyun içindeki seçimlerine yansıyacağını düşünüyor. Araştırmada, Minecraft oyuncularının genel popülasyona göre daha meraklı ve daha az intikamcı eğilimlere sahip olduğu da ortaya çıktı. Texas Tech Üniversitesi'nden psikolog Bailey Brashears, Minecraft gibi sandbox oyunlarının sunduğu geniş imkanların, bu oyunları daha çekici hale getirdiğini belirtiyor. Geçen yıl, Minecraft'ın psikolojik bir araştırma aracı olarak nasıl kullanılabileceği konusunda bir tez yayımlayan Brashears, oyun içinde beş temel oynanış unsurunun bulunduğunu belirledi: Brashears, \"Çoğu oyunda bu unsurlardan sadece biri ya da ikisi bulunur\" diyor ve şöyle devam ediyor: \"Örneğin, Fortnite daha çok sosyal oyun ve hayatta kalma üzerine kurulu.\" Elbette, çocukların Minecraft oynarken harcadığı zaman, ekran süresi konusundaki daha geniş endişeleri de gündeme getiriyor. Ancak Minotti, çocuklarının oyun süresinin dengeli olduğunu vurguluyor. Dışarıda basketbol gibi fiziksel aktivitelerle de ilgileniyorlar. Minotti yine de bazen oyun oynama sürelerini hatırlatması gerektiğini belirtiyor ve çevrimiçi arkadaşlık isteklerini kendi onayları olmadan kabul etmemelerini sağlıyor. \"Onları internette tamamen serbest bırakmıyoruz\" diyor. İngiltere'deki çocuk güvenliği vakfı NSPCC, çocukları Minecraft gibi oyunlarda güvende tutmak için ebeveynlere çeşitli tavsiyeler yayımladı. Oyun içinde çocuk istismarı ve kötü niyetli kişilerin varlığına dair ciddi vakalar yaşandığı biliniyor. Ayrıca, Roblox'un CEO'su, çocukların zararlı içeriklere maruz kalmasından endişe eden ebeveynlerin platformdan uzak durması gerektiğini söyleyerek büyük bir tartışma başlattı. Genel olarak Minotti, çocuklarının Minecraft'ta uzun zaman geçirmesi konusunda rahat, çünkü onların oyun içindeki aktivitelerini yakından takip ediyor ve oyunu yaratıcı bir şekilde kullandıklarını görüyor. Minotti, \"Bu aslında dijital bir oyun parkı gibi\" diyor. Minecraft'ın çekiciliği, insanları yeni yollarla bir araya getirme fırsatı da sunuyor. Örneğin, Covid-19 pandemisinin ilk yıllarında üniversite profesörleri, çevrimiçi dersleri Minecraft üzerinden gerçekleştirdi. İrlanda'daki ilkokul öğretmenleri de öğrencileri derse dahil etmek için Minecraft Education'ı kullandı. Teknoloji Üniversitesi Shannon Midwest'ten psikoloji eğitmeni Éadaoin Slattery, İrlanda'da 11 öğretmenle yaptığı araştırmada, Minecraft'ın sınıf içi etkinliklerde başarıyla kullanıldığını belirtiyor. Çalışma, Minecraft'ın sahibi Microsoft tarafından finanse edildi. Slattery, bir öğretmenin öğrencilerine Galce öğretmek için Minecraft içinde restoranlar ve farklı yiyecekler oluşturduğunu anlatıyor. \"Bu yöntem, öğrencilerin yeni kelimeleri öğrenmesine yardımcı oldu\" diyor. Başka araştırmalar da Minecraft'ın sınıf ortamında kullanıldığında öğrenci motivasyonunu artırdığını, problem çözme, okuma-yazma ve diğer akademik beceriler üzerinde olumlu etkiler yarattığını gösterdi. Oyunun, oyuncuların tamamen kendilerini kaptırdığı akış halini (flow state) tetiklediği düşünülüyor. Bu durum, çocukların oyuna yoğun bir şekilde odaklanmasını sağlıyor ve etraflarındaki diğer her şeyi unutmalarına yol açabiliyor. Bununla birlikte, Minecraft'ın her çocuğa hitap etmediğini gösteren bazı çalışmalar var. Avustralya'da 700 ebeveyni kapsayan bir araştırmada, 3-12 yaş arası erkek çocukların yüzde 54'ünün Minecraft oynadığı, ancak kız çocuklarında bu oranın yüzde 32 olduğu ortaya çıktı. Araştırmacılar, bu tür oyunların kız çocuklarını da en az erkek çocuklar kadar dahil etmesi gerektiğini savunuyor. Çünkü bu oyunlar, çocukların gelecekte ihtiyaç duyacakları dijital becerileri geliştirmelerine yardımcı oluyor. Minotti ise kızlarının bilgisayar kullanımı konusunda hiçbir sorun yaşamadığını düşünüyor. \"Minecraft gerçekten onların dünyası haline geldi\" diyen Minotti şöyle devam ediyor: \"Oyun içinde ne olup bittiğini anlamak için bazen onlara sormam gerekiyor.\" Fiziksel Lego parçalarıyla da oynamaktan keyif alsalar da, Minotti evde tonlarca Lego parçası saklamaya yerleri olmadığını belirtiyor. Minecraft ise bunun pratik bir çözüm sunduğunu düşünen Minotti, \"Bu, hayal edebileceğiniz tüm Lego parçalarına sahip olmak gibi bir şey\" diyor.", "summary": "AJ Minotti'nin çocukları Minecraft oyununda büyük bir ilgiyle inşa projeleri yapıyor. Minotti, kızlarının ve oğlunun yaratıcılıklarını takdir ederken, Minecraft'ın çocukların inşa etme içgüdüsüne hitap eden eğlenceli bir deneyim sunduğunu belirtiyor. Oyun, fiziksel aktivitelerle dengelenmiş olsa da, çocuk güvenliği ve ekran süresi konularında ebeveynlere çeşitli sorumluluklar da yüklüyor."}
{"text": "İsrail, Suriye'nin başkenti Şam'da bulunan başkanlık sarayı yakınındaki bir noktaya hava saldırısı düzenlediğini duyurdu. Bu, Suriye'de Dürziler ve silahlı gruplar arasındaki çatışmaların çıkmasından bu yana İsrail'in gerçekleştirdiği ikinci hava saldırısı. Saldırıyla ilgili Başbakan Binyamin Netanyahu ve Savunma Bakanı İsrael Katz'dan ortak açıklama geldi. Açıklamada, \"Bu, Suriye rejimine net bir mesajdır. Şam'ın güneyine güç konuşlandırılmasına ya da Dürzi topluluğa yönelik herhangi bir tehdide izin vermeyeceğiz\" dendi. İsrail ordusunun Türkçe sosyal medya hesabı üzerinden yapılan bir paylaşımda \"Savaş uçakları bu gece Şam'da Ahmed Hüseyin eş-Şera'nın sarayının yakınındaki bölgede saldırı düzenledi\" ifadeleri kullanıldı. Paylaşımda saldırıya dair detay verilmedi. Suriye yönetiminden Cuma günü yapılan açıklamada, İsrail'in başkanlık sarayı yakınına düzenlediği hava saldırısı \"tehlikeli bir tırmandırma\" olarak nitelendirildi. Suriye'nin resmi haber ajansı SANA'nın Türkçe sayfasının aktardığına göre açıklamada İsrail hava saldırısı \"ülkenin istikrarını bozmayı ve güvenlik krizlerini derinleştirmeyi amaçlayan pervasız hamlelerin bir parçası\" olarak ifade edildi. Açıklamada ayrıca saldırının Suriye'nin \"ulusal güvenliği ve Suriye halkının birliğini hedef aldığı\" belirtildi ve Şam yönetiminin \"Suriye halkının haklarını savunmaya devam edeceği\" kaydedildi. Suriye hükümeti, Şam kırsalında yer alan ve Dürzilerin çoğunlukta olduğu Ceramana ve Sahnaya'da çıkan çatışmaların ardından bölgeye yüzlerce asker ve ağır teçhizat sevk edildiğini duyurmuştu. Şam yönetimi, 30 Nisan'da İsrail'in adını anmadan yaptığı açıklamada her türlü saldırıyı \"kategorik olarak reddettiğini\" söylemişti. Cumhurbaşkanı Recep Tayyip Erdoğan, 4 Mayıs'ta Lefkoşa dönüşü yaptığı açıklamalarda İsrail'in Suriye'deki saldırılarını eleştirdi. \"Barış ve huzur iklimi İsrail'in istediği son şeydir\" diye konuşan Erdoğan, sözlerine şöyle devam etti: \"[İsrail], Suriye'de yıllardır süren iç savaşın bitmesinden, Suriye halkının kendi geleceğini tayin edecek olmasından, birlik ve bütünlük rüzgarından İsrail rahatsız olmuştur. \"Bu nedenle Suriye'de bazı grupları kışkırtarak yeni bir çatışma ortamı oluşturmaya çalışıyorlar.\" Cumhurbaşkanı Erdoğan ayrıca İsrail'in Türkiye'nin \"bölgedeki gücünden, elde ettiği kazanımlardan\" rahatsız olduğunu da söyledi. İsrail Başbakanı Netanyahu, Şubat'ta yaptığı bir açıklamada Şam'a bağlı güçlerden Dürzilere yönelik \"hiçbir tehdidi hoş görmeyeceklerini\" söylemişti. Netanyahu ayrıca Şam yönetimini deviren ve aralarında ABD ve Türkiye'nin de olduğu bazı ülkeler tarafından terör örgütü kabul edilen Heyet Tahrir eş-Şam'ı (HTŞ) tehdit olarak gördüklerini öne sürerek Suriye'nin güneyinde Dürzilerin çoğunlukta olduğu Süveyda dahil üç ilin askerden arındırılmasını talep etmişti. İsrail, 1967'den bu yana Suriye'nin Golan Tepeleri'ni işgal ediyor. Beşar Esad yönetiminin devrilmesinin ardından İsrail güçleri BM kontrolündeki bir tampon bölgeye girdi ve Hermon Dağı'nı ele geçirdi. İsrail hava kuvvetleri, Aralık'tan bu yana Suriye'nin farklı bölgelerindeki askeri üslere defalarca hava saldırısı düzenledi. Suriye'nin geçiş dönemi Devlet Başkanı Ahmed eş-Şera, Aralık 2024'te yönetimi ele geçirdikten sonra ülkedeki azınlıkları koruma sözü verdi. Ancak Mart'ta ülkenin Akdeniz kıyısında çoğunlukla Alevilerin yaşadığı bölgelerde yüzlerce sivilin öldüğü çatışmalar, eş-Şera'nın taahhütlerine dair soru işaretlerine yol açtı. Şam yönetimi, çatışmaların güvenlik güçleri ve merkezi yönetime bağlı silahlı gruplar ile Beşar Esad destekçileri arasında gerçekleştiğini savundu. Birleşmiş Milletler (BM) ise bölgede yürüttüğü saha çalışmalarının ardından yayımladığı bir raporda Alevi sivillerin hedef alındığını söyledi. Suriye üzerine çalışmalar yürüten Ümran Stratejik Araştırmalar Merkezi Araştırma Direktörü Ömer Özkızılcık, İsrail'in ikinci hava saldırısının Dürzi topluluğunun önde gelen isimleri ile Şam arasında mutabakata varılmasının ardından gelmesine dikkat çekti. BBC Türkçe'ye konuşan Özkızılcık, İsrail'in 2018'de IŞİD tarafından Dürzilere yönelik katliamlara sessiz kaldığını hatırlatarak \"Dürziler üzerinden bir siyasi hedef güderek hareket ettiği\" değerlendirmesini yaptı. Özkızılcık, İsrail'in hedeflerine yönelik iki alternatife işaret etti ve şunları kaydetti: \"Birincisi agresif bir tutum. Dürziler üzerinden Suriye'nin bütüncül bir yapıya ulaşmasını engellemek. \"Toprak bütünlüğünün muhafaza edilmesini engellemek, güçlü bir Şam oluşmasını engellemeye çalışmak ve bu bağlamda da İsrail'in Golan Tepeleri'nden daha da fazla Suriye içerisine girip işgal bölgesini genişletmesi ve bu hedef doğrultusunda Dürzilerin araçsallaştırılması.\" Özkızılcık, diğer bir hedefin \"Dürzileri Suriye içerisinde izole etmek, diğer Sünni Araplar arasında sosyal gerilimi artırmak ve bununla beraber Dürzilere ekonomik vaatlerde bulunup Golan Tepeleri'ne çekmek\" olabileceğini belirtti. Şam yönetiminin İsrail'e karşı \"saldırgan bir tutum\" benimsemediğini ve gerilimi tırmandırmamaya yönelik adımlar atmasını beklediğini belirten Özkızılcık şöyle devam etti: \"Ancak Türkiye Suriye'de bir askeri varlık gösterir, T4 hava üssünde hava savunma sistemleri ve hava araçlarıyla konuşlanırsa o zaman Suriye ile İsrail arasında belki bir güvenlik mekanizması için dolaylı müzakereler Amerikan arabuluculuğunda başlayabilir.\"", "summary": "İsrail, Şam'da başkanlık sarayı yakınlarına hava saldırısı düzenledi. Saldırının ardından, İsrail hükümeti Dürziler ve Suriye rejimine yönelik tehditlere izin vermeyeceklerini açıkladı. Suriye, saldırıyı \"tehlikeli tırmandırma\" olarak nitelendirirken, Erdoğan, İsrail'in Suriye'deki barış sürecine karşı olduğuna dair eleştirilerde bulundu."}
{"text": "Ukrayna ile ABD heyetleri arasında Cidde'de yapılan görüşmeyle, Kiev hemen devreye girecek şekilde 30 günlük bir ateşkesi kabul etmeye hazır olduğunu açıkladı. Ancak görüşmeden çıkan sonuçlar, henüz \"yolun başında\" olunduğunu gösteriyor. BBC Diplomasi muhabiri Paul Adams, Cidde'deki görüşmelerden öne çıkan detayları analiz etti: ABD Dışişleri Bakanı Marco Rubio'nun deyişiyle \"Topun artık Rusya'da olması\" önemli bir an. ABD ve Ukrayna'nın ortak açıklamasında belki de en önemli nokta, \"ABD'nin, barışın gelmesi için Rusya'nın tavrının kilit rolde olacağı konusunda Moskova'yla iletişime geçeceği\" ifadesi. Geçtiğimiz haftalarda Donald Trump'ın Ukrayna'dan ne beklediğini ve Beyaz Saray'ın ne kadar \"dobra\" davranabileceğini yeterince gördük. Şimdi görünen o ki sıra Rusya'nın niyetinin kamuoyu karşısında test edilmesine geldi. Donald Trump'ın Vladimir Putin ile münasabeti şimdiye kadar belirsizliklerle dolu oldu. Zelenskiy'ye uygulanan baskıyı dengeleme doğrultusunda net bir sinyal verilmiş değil. Salı günkü ABD-Ukrayna açıklaması da Trump'ın Zelenskiy'e yönelik tavrının aniden değiştiğini göstermiyor. Yıllara dayalı, karşılıklı bir güvensizlik var. Öte yandan Beyaz Saray'daki sert karşılaşmanın yarattığı yakışıksız ortamın, gerçek barış sürecinin başlamasıyla dağılmakta olduğu söylenebilir. ABD'nin Ukrayna'yla istihbarat paylaşımı ve güvenlik desteğinin birkaç günlük duraklama sonrası yeniden başlaması, Rusya üzerindeki baskıyı artırabilir. Henüz yolun başındayız, anlaşmanın detaylarının büyük kısmı müzakerelerle netleşecek. Açıklama Ukrayna'nın uzun erimli güvenlik beklentileriyle ilgili ve savaşa son vermek üzere genel vurgulara sahip. Ancak son paragraftaki ifadeler, Washington'ın Ukrayna'daki minerallerle ilgili görüşünü yansıtıyor. Buna göre güvenliği sağlamanın yolu, Kiev'in beklediği askeri güvencelerden ziyade, tartışmalı değerli maden ve mineral anlaşmasından geçiyor. Tamamen ticari bir düzenleme olan mineral anlaşmasının Rusya'nın düşmanca hamlelerini önlemekte nasıl iş göreceği konusu, aydınlatılmayı bekliyor. Açıklama ayrıca Ukrayna heyetinin, \"Avrupalı ortakların da barış sürecine dahil edilmesi\" vurgusunu içeriyor, ancak Washington'ın bu konudaki görüşüne yer verilmemiş. Suudi Arabistan'daki bu toplantı, sallantılı geçen son günlerin ardından bir \"sıfırlama\" işlevi görebilir. Ancak ABD ve Ukrayna'nın bundan sonrası için tamamen aynı noktada olduğu anlamına gelmiyor. Eğer Zelenskiy bundan sonrası için şüphe duyarsa, geleneksel diplomatik kalıpları çok da umursamayan gelgitli bir Amerikan başkanıyla yüzleşeceğini artık biliyor. Topu Rusya'nın sahasında tutmak için elinden geleni yapacak, ancak topun yine kendi sahasına gelebileceğinin de farkında olacak. EPA BBC'nin Kuzey Amerika kıdemli muhabiri Anthony Zurcher ise Trump'ın \"yöntemini\" ve bu anlaşmaya yansımalarını analiz etti: Henüz kalıcı barışa uzun bir yol olduğu için, bunu bir dönüm noktası olarak adlandıramayız. Ancak Salı günü ABD ile Ukrayna arasında \"ateşkes\" bağlamındaki anlaşma, kaydadeğer bir değişimi temsil ediyor. Daha bir hafta önce, Zelenskiy ve Trump'ın Beyaz Saray'daki tatsız buluşmasından sonra ABD Ukrayna ile istihbarat paylaşımı ve askeri yardımı askıya almıştı. ABD'li ve Ukraynalı diplomatların bu sürede ilişkileri geliştirmiş olmaları, Trump'ın esip gürlemeleri ve hakaret savurmalarına rağmen her zaman müzakere yapmaya açık olduğunun başka bir göstergesi oldu. Onun için, gözdağı ve tehdit genellikle müzakerenin doğal bir parçası olageldi. Ancak bu açıktan tehdit ve taviz arasında gidip gelen stratejinin riskleri de var. Trump'ın bu yöntemiyle birlikte (ve Amerika'nın kuzey komşusu ve en büyük ticari ortağı Kanada'ya gümrük vergileriyle) Amerikan borsasındaki düşüş açık şekilde görülebiliyor. Ukrayna'ya dönersek, Kiev Rusya'yla sınırlı bir süre için ateşkese yeşil ışık yaksa da, değerli mineral yataklarıyla ilgili henüz bir netleşme yok. Trump bunları ne kadar istediğini net bir şekilde ortaya koydu ve bu konu yoldaki engellerden birisi olabilir. Rusya'nın 30 günlük ateşkesi kabul edip etmeyeceği de belirsiz. Trump ekibinin Putin'i ikna etmek için ne kadar çaba göstereceği bir başka karanlık nokta. Aynı strateji bir kez daha işleyecek mi? Ya da Trump müzakere yöntemlerine başka bir araç mı eklemek zorunda kalacak? Bunu göreceğiz. Öte yandan Trump bu savaşı üç yıl sonra bitirebilecek tek kişi olduğu yönündeki vaadinde ilerleme kaydetmiş durumda. Bunun için cüretkar bir performans ortaya koyuyor. Başarması, barışı getirebilir. Başarısız olması ise insan hayatına mal olacaktır. Ukrayna, ABD ile yapılan görüşmelerde, hemen devreye girecek şekilde 30 günlük bir ateşkesi kabul etmeye hazır olduğunu açıkladı. ABD heyetine başkanlık eden Dışişleri Bakanı Marco Rubio bu gelişme sonrası \"topun Rusya'da olduğunu\" söyledi. Donald Trump, bu gelişme sonrası Zelenskiy'i tekrar Beyaz Saray'a davet etmeye açık olduğunu söyledi. Trump sözlerinin devamında \"Umarım Başkan Putin de (ateşkesi) kabul edecek\" dedi. Taraflar Suudi Arabistan'ın başkenti Cidde'de süren sekiz saatlik bir görüşme maratonu sonrası bu noktaya ulaştı. Buna göre Ukrayna, Rusya'nın da kabulü halinde, ABD'nin 30 günlük ateşkes teklifini kabul edeceğini taahhüt etti. Gelişme sonrası konuşan Dışişleri Bakanı Rubio, Rusların da ateşkes teklifini kabul etmelerini umduğunu söyledi. Marco Rubio, Moskova'nın ateşkesi kabul etmemesi olasılığına ilişkin soruya, \"Maalesef burada barışa engel olan şeyin ne olduğunu öğreneceğiz\" yanıtını verdi. Anlaşma sonrası açıklama yapan Zelenskiy de \"Rusya'yı ikna etmek ABD'ye kaldı\" mesajı verdi.", "summary": "Ukrayna, ABD ile yapılan görüşmelerde 30 günlük bir ateşkesi kabul etmeye hazır olduğunu açıkladı. Ancak, bu anlaşma henüz netleşmiş değil ve ABD, barış için Rusya'nın tavrını test etmeyi planlıyor. ABD Dışişleri Bakanı Rubio, topun Rusya'da olduğunu söylerken, Zelenskiy, Rusya'nın kabulü için ABD'ye güveneceğini belirtti."}
{"text": "Almanya Parlamentosu (Bundestag) 18 Mart'ta yapılan tarihi oylamayla savunma harcamalarının artırılmasının önünü açan yasa tasarısını onayladı. Karar milletvekillerinin üçte iki çoğunluğu ile Bundestag'da kabul edildi. Öneri, savunma ve güvenlik harcamaları için Almanya anayasasında belirlenen üst sınırın kaldırılması ve 500 milyar Euro tutarında bir altyapı fonu oluşturulmasını öngörüyordu. Kararın yürürlüğe girmesi için bir üst meclis olan Bundestrat'da oylanması gerekiyor. Bundestrat'da onaylanması halinde, Almanya savunma harcamaları için \"borç freni\" olarak adlandırılan uygulamadan muaf tutulacak. Oylama, başbakanlık görevini devralması beklenen Fredrich Merz için büyük bir zafer olarak nitelendiriliyor. Avrupa savunmasının geleceğini etkileyecek bu karar, Rusya'nın Ukrayna'da kazanım elde ettiği, Avrupa'da artık ABD korumasının sağlanmayacağı endişelerinin yükseldiği bu günlerde askeri yatırımlarda büyük bir artışın önünü açabilir. Almanya Ekonomi Uzmanları Konseyi Başkanı Prof. Dr. Monika Schnitzer, Bundestag'daki oylamanın \"kritik önemde\" olduğunu söyledi. Şubat ayında düzenlenen Münih Güvenlik Konferansı'nın ardından ABD Başkanı Donald Trump ve Ukrayna Devlet Başkanı Volodimir Zelenskiy arasında Beyaz Saray'da kameralara yansıyan gerginliğin \"Avrupa için bir uyarı işareti\" olduğunu söyleyen Schnitzer, Avrupalıların ilk kez Washington'a olan güvenlerini sorguladığını, \"pek çok insanın bu gelişmelerin ardından uykusuz günler geçirdiğini\" söyledi. Londra Merkezli Uluslararası Stratejik Araştırmalar Enstitüsü'nde savunma ekonomisi alanında kıdemli araştırmacı olan Dr. Fenella McGerty ise \"bölgenin en büyük savunma bütçesine sahip olan Almanya'daki gelişmelerin Avrupa savunma harcamalarının gidişatında belirleyici olacağı\" görüşünde. Almanya'da savunma harcamaları geçen yıl yüzde 23 oranında artarken Avrupa'da savunma harcamaları yüzde 11,7 ile rekor seviyede artış gösterdi. Dr. McGerty, bu artışın devam etmesi için Almanya'daki gelişmelerin \"kilit\" olduğunu belirtti. REUTERS Almanya'da Şansölyelik görevini devralması beklenen Friedrich Merz ise zamana karşı yarışıyor. Yeni parlamento 25 Mart'ta toplanacak. Ancak yeni meclisteki tüm partiler bu bütçenin savunmaya ayrılması taraftarı değil. Hem aşırı sağ Almanya için Alternatif Partisi (AfD) hem de Sol Parti (Die Linke) bu karara karşı çıkacaklarını açıkladı. Önerinin onaylanması için parlamentoda üçte iki oranında çoğunluk gerekiyor. Bu sebeple Merz'in parlamentodaki değişiklik henüz yürürlüğe girmeden, mevcut meclis aritmetiği içinde bu kararı geçirme olasılığı daha yüksek. Avrupa bu süre içinde Trump yönetiminden gelen açıklamaların yarattığı şok dalgasını anlamlandırmaya çalışıyor. Geçtiğimiz ay Münih Güvenlik Konferansı'nda ABD Başkan Yardımcısı J.D. Vance'ın Avrupa'nın göç ve ifade özgürlüğü politikalarına yönelik sert açıklamalarını delegelerin şaşkınlık içinde izleyişine tanık olduk. Birkaç gün öncesinde ABD Savunma Bakanı Pete Hegseth NATO üyelerinde Amerika'nın Avrupa'ya sağladığı 80 yıllık savunma şemsiyesine artık kesin gözüyle bakılmaması gerektiğini söylemişti. Öte yandan, Avrupa'daki hükümetlerin çoğu da yıllardır devam eden kesintilerin ardından savunma harcamalarını yeniden arttırmaları için baskı altında. İngiliz ordusu, 200 yıl önceki Napolyon Savaşından bu yana en küçük boyutunda ve uzmanlar Avrupa'da tam ölçekli bir konvansiyonel savaş başlaması durumunda iki hafta içinde mühimmatının tükeneceğini öngörüyor. Almanya, savunma harcamaları konusunda uzun zamandır temkinli davranıyor. Bu temkinli tutumun ardında, 1945'ten bu yana süregelen tarihsel nedenlerin yanı sıra 2009'daki küresel borç krizinin de etkileri var. Bu da bizi bugün Bundestag'da yapılacak kritik oylamaya getiriyor. Bu oylama yalnızca savunmayla ilgili olmayacak. Bir kısmı Almanya altyapısı için 500 milyar euro ayrılmasını da kapsıyor. Bu altyapı bütçesi, köprü ve yol yapımının yanı sıra Yeşil Parti'nin ısrar ettiği iklim değişikliği önlemleri için ödeme yapılmasını da sağlayabilir. Bütçenin bir diğer kısmı ise Almanya anayasasında bulunan borçlanma kısıtlamalarının kaldırılmasıyla ilgili. Bu da hem Almanya'nın silahlı kuvvetleri, hem de Avrupa genelini kapsayan savunma fonu için sınırsız milyarlarca avroluk savunma harcaması için bütçe yaratmak anlamına geliyor. Avrupa Komisyonu Başkanı Ursula Von Der Leyen, 4 Mart'ta yaptığı konuşmada ReArm Europe Fund (Avrupa'yı Yeniden Silahlandır Fonu) adı altında 800 milyar euro'luk bir savunma fonu planını duyurmuştu. Berlin'de oylanacak olan öneri, Almanya'nın ulusal servetinin yüzde 1'inden fazlasına denk düşen savunma harcamalarının artık borçlanma sınırına tabi olmayacağını öngörüyor. Şimdiye kadar bu borç için tavan GSYİH'nin yüzde 0,35'i olarak sabitlenmişti. Bu önerinin geçip geçmemesi diğer ülkeler tarafından da yakından izlenecek. Eğer öneri kabul edilmezse bu, Von Der Leyen'in projesi için de zorlu bir başlangıç anlamına da geliyor. Avrupa güvenliği ise zorlu bir sınav veriyor. ABD'nin artık arkasında olmadığı bir Avrupa'da kıtanın güvenlik için boşluğu nasıl dolduracağı sorusu geçerliliğini koruyor. Bu konuda verilere bakacak olursak, Kiel Enstitüsü'nün hesaplamalarına göre Avrupa servetinin yalnızca yüzde 0,1'ini Ukrayna savunmasına harcarken ABD yüzde 0,15'ini harcıyor. Kiel Enstitüsü'nden Guseppe Itro'ya göre Avrupa'nın bu açığı kapatabilmesi için \"katkısını iki katına, yani yüzde 0,21'e çıkarması gerekiyor\" diyor. Buna rağmen bugün Berlin'de yapılacak oylama yalnızca para ile ilgili olmayacak. Ukrayna cephaneliğinde en çok rağbet gören silahların büyük bir kısmı ABD'den geliyor. Patriot hava savunması ve Himars gibi uzun menzilli topçu sistemleri bunların bazıları. Kiel Enstitüsü, Ukrayna'nın roket topçularının yüzde 86'sının ABD'den geldiğini ve obüs mühimmatının yüzde 82'sinin ABD kaynaklı olduğunu belirtiyor. ABD'nin Kiev'e sağladığı istihbaratı askıya alması ile ilgili soru da geçerliliğini koruyor. Washington çoğu uydulardan ve coğrafi görüntülerden sağlanan bu istihbaratı kalıcı olarak kapatırsa, Ukrayna güçlerinin kısmen kör olacak. Amerika'nın nükleer cephaneliği denklemden çıkarsa, Rusya ile Avrupa'nın nükleer silahları arasında büyük bir uçurum doğuyor. İngiltere ve Fransa'nın toplam nükleer silahlarının toplamı, 5 binden fazla nükleer savaş başlığı bulunan Rusya'nın onda birine denk düşüyor. Ancak yine de teorik olarak nükleer caydırıcılık görevi görebileceği belirtiliyor. Konvansiyonel, yani nükleer olmayan silahlara gelecek olursak NATO'nun birleşik güçlerinin Rusya'dan güçlü olduğu gibi genel bir kanı var. Ancak Ukrayna savaşından çıkarılacak açık bir ders varsa bu da \"kitlenin\" önemi olmalı. Rusya'nın ordusu kalitesiz de olsa Başkan Putin'in Ukrayna'nın ön cephelerine yığabildiği asker, İnsansız Hava Aracı (İHA), mermi ve füze sayısı azımsanmayacak kadar yüksek. Moskova, bir süre önce ekonomisini savaşa hazırlıklı hale getirdi. Bunun yanında savunma bakanı olarak bir iktisatçı atadı ve fabrikaların çoğunu, başta İHA'lar olmak üzere çok sayıda mühimmat üretecek şekilde yeniden düzenledi. Pek çok Avrupa ülkesi savunma harcamalarını NATO'nun zorunlu tuttuğu GSYİH'nın yüzde ikisinin çok daha üzerine çıkarma konusunda ayak diretirken, Rusya'nın harcaması yüzde 7'ye yakın. Düşünce kuruluşu Royal United Services Enstitüsü'nde Avrupa güvenliği alanında kıdemli araştırma görevlisi olarak çalışan Ed Arnold, \"Eğer oylama geçerse bu hem Almanya hem de Avrupa için önemli olacak\" diyor. \"Bu diğerlerinin de takip etmesi için bir emsal teşkil edecek. Ancak, Ukrayna'nın işgalinden üç yıl sonra Almanya'nın bulunduğu durum, savunma için daha fazla paraya ihtiyaç olduğunu ancak yeterli olmadığını da hatırlatıyor\". \"Avrupa'nın hızla kötüleşen bir Avrupa-Atlantik güvenlik ortamında hareket edebilen savunma ve güvenlik liderlerine ihtiyacı var. Şu anda finansal reformlardan ziyade kültürel reform Avrupa'nın en çok ihtiyaç duyduğu şey\".", "summary": "Almanya Parlamentosu, savunma harcamalarını artırmayı öngören yasa tasarısını onayladı, bu kararın yürürlüğe girmesi için Bundestrat'ta da onay alması gerekiyor. Tasarı, Almanya'nın savunma harcamalarındaki üst sınırları kaldırarak, 500 milyar Euro'luk bir altyapı fonu oluşturulmasını ve \"borç freni\" uygulamasından muaf tutulmasını sağlıyor. Bu gelişme, Avrupa savunmasının geleceğini etkileyebilir. Ancak, tasarının onaylanması, bazı siyasi partilerin karşıt görüşleri nedeniyle belirsiz. Avrupa'daki savunma bütçeleri de artış gösterse de, ABD'nin Avrupa'dan çekilmesi endişeleriyle bu değişim daha da kritik hale geliyor."}
{"text": "Bir Roma gladyatörünün iskeletinde tespit edilen ısırık izleri, insan ile aslan arasındaki bir çarpışmanın ilk arkeolojik kanıtı olarak değerlendiriliyor. 2004 yılında İngiltere'nin York kentindeki Driffield Terrace'ta yapılan kazılarda ortaya çıkarılan kalıntılar, dünyanın en iyi korunmuş Roma gladyatör mezarlığı olarak kabul edilen bu alanda bulundu. Genç bir erkeğe ait iskelet üzerinde yapılan adli tıp incelemesi, leğen kemiğindeki deliklerin ve ısırık izlerinin büyük olasılıkla bir aslana ait olduğunu ortaya koydu. Araştırmayı yürüten adli tıp uzmanı Prof. Tim Thompson, bunun gladyatörlerin büyük yırtıcı kedilerle savaştığına dair elde edilen ilk \"fiziksel kanıt\" olduğunu belirtti. \"Bugüne dek Roma'daki gladyatör dövüşleri ve hayvan gösterilerine dair bilgilerimiz, tarihsel metinlere ve sanatsal tasvirlere dayanıyordu,\" diyen Prof. Thompson, \"Bu keşif, söz konusu etkinliklerin gerçekten yaşandığını somut olarak ortaya koyuyor ve Roma'daki eğlence kültürüne dair anlayışımızı yeniden şekillendiriyor\" diye ekledi. Uzmanlar, yaraları analiz etmek için üç boyutlu 3D tarama gibi modern adli teknikler kullandı. Tarama sonuçları, hayvanın gladyatörü leğen kemiğinden kavradığını gösterdi. İrlanda'daki Maynooth Üniversitesi'nden Prof. Thompson, ısırıkların ölüm anında gerçekleştiğini tespit ettiklerini belirterek, \"Bu, gladyatör öldükten sonra gerçekleşen bir saldırı değil, doğrudan ölümüne neden olan bir olaydı\" dedi. Bilim insanları yaranın boyut ve şeklini, Londra Hayvanat Bahçesi'ndeki büyük kedilerin ısırıklarıyla karşılaştırdı. Thompson, \"Bu izler, bir aslanınkilerle birebir örtüşüyor\" dedi. Isırıkların bulunduğu bölge de önemli ipuçları sundu. Prof. Thompson, \"Aslanlar genellikle leğen kemiğine saldırmaz. Bu da gösteriyor ki gladyatör büyük ihtimalle dövüş sırasında yaralandı ve aslan onu kalçasından ısırarak sürükledi\" diye açıkladı. İrlanda'daki Maynooth Üniversitesi'nden Prof. Thompson, ısırıkların ölüm anında gerçekleştiğini tespit ettiklerini belirterek, \"Bu, gladyatör öldükten sonra gerçekleşen bir saldırı değil, doğrudan ölümüne neden olan bir olaydı,\" dedi. Bilim insanları yaranın boyut ve şeklini, Londra Hayvanat Bahçesi'ndeki büyük kedilerin ısırıklarıyla karşılaştırdı. Thompson, \"Bu izler, bir aslanınkilerle birebir örtüşüyor,\" dedi. Isırıkların bulunduğu bölge de önemli ipuçları sundu. Prof. Thompson, \"Aslanlar genellikle leğen kemiğine saldırmaz. Bu da gösteriyor ki gladyatör büyük ihtimalle dövüş sırasında yaralandı ve aslan onu kalçasından ısırarak sürükledi\" diye açıkladı. YORK ARKEOLOJI KURUMU 26 ila 35 yaşları arasında olduğu tahmin edilen bu erkeğe ait iskelet, iki başka kişiyle birlikte gömülmüş ve üzeri at kemikleriyle örtülmüştü. Önceki analizler, bu kişinin 'Bestiarius' olarak bilinen ve vahşi hayvanlarla dövüşen bir gladyatör olduğunu gösteriyor. York Üniversitesi'nden osteoarkeoloji uzmanı Malin Holst, 30 yıllık kariyerinde böyle bir ısırık izine ilk kez rastladığını belirtti ve ekledi: \"Bu kalıntılar, gladyatörün kısa ama oldukça zorlu bir yaşam sürdüğünü gözler önüne seriyor.\" Kemiklerin yapısı, kişinin güçlü kaslara sahip olduğunu ve omuz ile omurgasında dövüş ya da ağır fiziksel çalışmaya bağlı yaralanmalar olduğunu ortaya koydu. Holst, \"Bu olağanüstü bulgular sayesinde, gladyatörlerin yaşamına dair çok daha net bir tablo çizebileceğiz,\" dedi. Bulgular, PLOS One dergisinde yayımlandı. Araştırma, York gibi şehirlerde yalnızca aslanların değil, diğer egzotik hayvanların da arenalarda dövüştüğünü gösterdi. Hayvanların da hayatta kalmak için savaşmak zorunda kaldığı vurgulandı. Uzmanlar, bu keşfin York'ta henüz ortaya çıkarılmamış bir amfitiyatro olduğu ihtimalini güçlendirdiğini belirtiyor. Seçkin Roma liderlerinin yaşadığı kentte gladyatör dövüşlerinin, zenginliği ve gücü sergilemenin bir yolu olarak kullanıldığı düşünülüyor. York Arkeoloji Kurumu CEO'su David Jennings, \"Bu gladyatörü neyin arenaya sürüklediğini asla bilemeyebiliriz\" dedi ve ekledi: \"Ama Roma'daki Kolezyum kadar simgesel bir yerden bu kadar uzakta böyle bir dövüşe dair ilk somut kanıtın bulunması gerçekten olağanüstü.\"", "summary": "Bir Roma gladyatörünün iskeletinde tespit edilen aslan ısırık izleri, insan ile aslan arasındaki çarpışmanın ilk arkeolojik kanıtı olarak değerlendiriliyor. 2004 yılında York'ta bulunan kalıntılar, gladyatörlerin arenalarda büyük yırtıcılarla dövüştüğüne dair somut bir kanıt sunuyor. Yapılan incelemeler, ısırıkların ölüm anında gerçekleştiğini ve gladyatörün kalçasından ısırılarak sürüklendiğini gösteriyor. Bu bulgular, Roma gladyatör dövüşlerine dair anlayışımızı yeniden şekillendiriyor."}
{"text": "İsrail'in Gazze Şehri'nde aynı cadde üzerindeki bir lokanta ve pazara düzenlediği saldırıda en az 33 Filistinli hayatını kaybetti, onlarca kişi de yaralandı. Thailandy adı verilen lokanta bir yıl önce Şifa hastanesi yakınındaki İsrail saldırılarında yıkılmıştı. Yakın zamanda çadırlarla yeniden yapılan lokanta Filistinler için yemek dağıtımı için de kullanılıyordu. Sosyal medyada paylaşılan görsellerde ölenler arasında çocuklar olduğu görülüyor. Meslektaşları, Filistinli gazeteci Yahya Sobeyh'in de öldürülenler arasında olduğunu duyurdu. Sobeyh'in eşi, bundan birkaç saat önce ilk çocuklarını doğurmuştu. İsrail ordusu konunun takip edildiğini açıkladı. İsrail'in Salı gecesinden bu yana düzenlediği saldırılarda 59 kişinin öldürüldüğü açıklanmıştı. Ölenlerin çoğu okullara sığınan yerinden edilmiş kişilerdi. Saldırılar İsrail'in Gazze'ye yönelik askeri harekatını genişletme planından sonra geldi. İsrail güvenlik kabinesi, 5 Mayıs'ta Gazze'ye yönelik askeri saldırıların genişletilmesi planını onayladı. Planın Gazze'nin topyekün işgalini içerdiği öne sürülüyor. Başbakan Binyamin Netanyahu, kabinenin \"Hamas'ı yok etmek ve kalan rehineleri kurtarmak\" için \"güçlü bir operasyon\" düzenlemeye karar verdiğini ve Gazze'nin 2,1 milyonluk nüfusunun \"korunmak için taşınacağını\" söyledi. Askerlerin Gazze'nin ne kadarını ele geçireceğini açıklamadı ancak bölgeye \"girip çıkmayacaklarını\" vurguladı. BBC'ye konuşan bir üst düzey Hamas yetkilisi, İsrail'in kararının ardından ateşkes ve rehinelerin salıverilmesi konusunda yeni görüşmeler yapmanın \"anlamsız\" olduğunu söyledi. Bassem Naim, İsrail \"aç bırakma savaşına\" devam ederken, yeni önerileri dikkate almayacaklarını belirtti. İsrail ordusu, operasyonun yeni aşamasına hazırlık olarak on binlerce yedek askeri göreve çağırdı. Planın ABD Başkanı Donald Trump'ın gelecek hafta bölgeye yapacağı ziyaretten sonra uygulamaya konacağı belirtiliyor. İsrail kabinesinin ayrıca Gazze'de insani yardım dağıtımının özel şirketler aracılığıyla yeniden başlatılmasını prensipte onayladığı bildirildi. Birleşmiş Milletler ve diğer yardım kuruluşları, temel insan hakları ilkelerinin ihlali olacağı gerekçesiyle işbirliği yapmayacaklarını açıkladı. Gazze Mart başından beri İsrail ablukası altında ve insani yardım kuruluşları gıda ve diğer insani yardım malzemesi kıtlığının ciddi boyuta ulaştığını söylüyor. Avrupa Birliği planla ilgili endişesini dile getirdi ve İsrail'e itidal çağrısında bulundu. Avrupa Komisyonu sözcüsü Anouar El Anouni 5 Mayıs'taki basın brifinginde, \"Avrupa Birliği, İsrail güçlerinin Gazze'de yürüttüğü ve Filistin halkı için daha fazla can kaybı ve acıya yol açacak olan operasyonun genişletilmesi planından endişe duymaktadır. İsrail'i azami itidal göstermeye çağırıyoruz\" dedi. Türkiye Dışişleri Bakanlığı da 6 Mayıs'ta bir açıklama yaptı ve \"İsrail'in Suriye, Lübnan ve Yemen dahil olmak üzere bölge ülkelerine yönelik saldırıları barış ve istikrarı hedef almaktadır\" denildi. \"Netanyahu hükümetinin Gazze'deki işgalini genişletme yönündeki son kararı da aynı yayılmacı ve tahripkar anlayışın tezahürüdür\" denilen açıklamada, uluslararası topluma, \"İsrail'in pervasız saldırganlığı karşısında sessiz kalmaması\" çağrısı yapıldı. Başbakan Binyamin Netanyahu'nun güvenlik kabinesi, İsrail'in geçici ateşkesi 18 Mart'ta sona erdirmesiyle yeniden başlayan Gazze operasyonunu görüşmek üzere Pazar akşamı toplandı. Pazartesi sabahı basına açıklama yapan İsrailli bir yetkili, İsrail Genelkurmay Başkanı Korgeneral Eyal Zamir'in \"Gazze'de Hamas'ı yenmek ve rehineleri geri vermek\" amacıyla önerdiği planın oybirliğiyle onaylandığını söyledi. Yetkili, \"Plan, Gazze Şeridi'nin ele geçirilmesi ve toprakların tutulması, Gazze halkının savunma amacıyla güneye taşınması, Hamas'ın insani yardım dağıtma kabiliyetinin engellenmesi ve Hamas'a karşı güçlü saldırılar düzenlenmesini içeriyor\" dedi. Reuters haber ajansına göre, aşırı sağcı Maliye Bakanı Bezalel Smotrich de Kudüs'teki bir konferansta, \"İsrail sonunda Gazze Şeridi'ni işgal edecek\" dedi. İsrail basını, kara operasyonunun birkaç aya yayılarak kademeli olarak genişletilmesinin oy birliğiyle onaylandığını bildirdi. Haberlere göre planın ilk aşamasında Gazze'de yeni bölgeler ele geçirilecek ve Gazze'nin İsrail ve Mısır sınırındaki \"tampon bölge\" genişletilecek. Bununla İsrail, Hamas ile olası bir rehine takası ve ateşkes anlaşmasında elini güçlendirmeyi amaçlıyor. Haaretz Gazetesi'ne konuşan İsrailli bir yetkili, Netanyahu'nun bu saldırı planının öncekilerden farklı olduğunu söylediğini aktardı. Kaynağa göre Netanyahu bu operasyonda \"ev baskınları yerine, İsrail varlığının daimi hale geleceği Gazze'nin işgaline\" hazırlanıyor. Güvenlik kabinesi üyesi Zeev Elkin, kamu yayıncısı Kan'a yaptığı açıklamada, Hamas'ın İsrail'in \"ciddi olduğunu anlaması halinde\", ABD Başkanı Trump'ın Orta Doğu ziyareti bitmeden yeni bir ateşkes ve rehine takası anlaşması için fırsat olduğunu söyledi. Trump, 13-16 Mayıs tarihlerinde Suudi Arabistan, Katar ve Birleşik Arap Emirlikleri'ni ziyaret edecek. REUTERS Pazar günü bir deniz üssünü ziyaret eden Korgeneral Eyal Zamid, özel kuvvetlere \"Gazze'deki operasyonları güçlendirmek ve genişletmek için\" on binlerce yedek askerin orduya çağrıldığını söyledi. Genelkurmay Başkanı, \"Vatandaşlarımızı eve getirmek ve Hamas'ı yenilgiye uğratmak amacıyla baskıyı arttırıyoruz. İlave bölgelerde operasyonlar düzenleyecek ve yer altı ve yer üstündeki tüm terörist altyapıyı yok edeceğiz\" dedi. Planı eleştirenler, saldırıların altı hafta önce yeniden başlamasından bu yana Hamas'ın elindeki 59 rehineden hiçbirinin serbest bırakılmadığını, bu nedenle stratejinin başarısız olduğunu söylüyor. Rehinelerin yakınlarını temsil eden Rehineler ve Kayıp Aileleri Forumu'na göre, plan hükümetin \"rehineler yerine toprak kazanımını\" tercih ettiğinin bir kanıtı. Forum ayrıca bu kararın İsrail halkının \"yüzde 70'inden fazlasının iradesine aykırı olduğunu\" söylüyor. Fransız haber ajansı AFP'ye konuşan İsrailli bir siyasetçi, güvenlik kabinesinin Hamas'ın insani yardım malzemelerinin kontrolünü ele geçirmesini önlemek ve yönetim kabiliyetini sıfırlamak için gerekirse insani yardımı İsrail'in dağıtmasını da onayladığını söyledi. Pazar günü, Birleşmiş Milletler kuruluşlarını içeren bir forum olan İnsani Yardım Ülke Ekibi (HCT), İsrailli yetkililerin mevcut yardım dağıtım sistemini sonlandırmaya çalıştığını ve abluka kaldırıldığında İsrail ordusu tarafından belirlenen koşullar altında ve İsrail merkezleri üzerinden insani yardım dağıtmayı kabul etmeleri için baskı altında olduklarını açıkladılar. İsrail, saldırılarına yeniden başlamadan iki hafta önce, 2 Mart'ta Gazze'ye tüm insani yardım ve diğer malzeme sevkiyatını kesti. Birleşmiş Milletler, İsrail'in uluslararası hukuk uyarınca Gazze'de neredeyse tamamı yerinden edilmiş 2,1 milyon Filistinliye erzak sağlamakla yükümlü olduğunu söylüyor. İsrail uluslararası hukuka uyduğunu ve yardım sıkıntısı olmadığını söylüyor. İsrail ordusu, 7 Ekim 2023'te yaklaşık 1.200 kişinin öldüğü ve 251 kişinin rehin alındığı saldırı sonrası Gazze'ye askeri operasyon başlattı. Hamas tarafından yönetilen Sağlık Bakanlığı verilerine göre o tarihten bu yana Gazze'de en az 52 bin 535 kişi öldürüldü. Yemen'deki Husilere bağlı basın kuruluşları, İsrail'in başkent Sana'ya ve uluslararası havaalanına hava saldırısı düzenlediğini bildirdi. Saldırı öncesinde İsrail ordusu Sana'daki havaalanının boşaltılması uyarısı yaptı. Yemen'deki Husiler tarafından atılan bir füze, Pazar günü İsrail'in Ben Gurion Havlimanı'nın ana terminali yakınlarına isabet etmişti. Başbakan Binyamin Netanyahu misilleme sözü vermişti. İsrail basınına göre, saldırı nedeniyle altı kişi hafif şekilde yaralanmıştı. Pazar günü ilerleyen saatlerde Husiler, İsrail ordusunun Gazze'deki operasyonlarını genişletme planlarına karşılık olarak, İsrail'e \"hava ablukası\" uygulama amacıyla, havaalanlarını tekrar tekrar hedef alacaklarını söylemişti. İsrail Savunma Bakanı Israel Katz, \"Kim bize vurursa, biz de ona yedi kat daha güçlü vururuz\" sözleriyle saldırıya karşılık verdi. Daha sonra yaptığı bir açıklamada Netanyahu, Husilerin saldırılarından İran'ı sorumlu tuttu ve İsrail'in İran'a \"kendi seçtikleri bir zaman ve yerde\" karşılık vereceğini belirtti. İran Savunma Bakanı Aziz Nasirzade'den ise ABD ya da İsrail saldırırsa karşılık verecekleri açıklaması geldi.", "summary": "İsrail'in Gazze Şehri'ne yönelik saldırısında en az 33 Filistinli hayatını kaybetti, çok sayıda kişi yaralandı. Saldırılar, İsrail'in Gazze'ye yönelik askeri harekatını genişletme planının bir parçası olarak gerçekleşti. Başbakan Netanyahu, Gazze'nin topyekün işgalini planladıklarını ve Hamas'ı yok etme amacı güttüklerini söyledi. Avrupa Birliği, İsrail'e itidal çağrısında bulunurken, Türkiye Dışişleri Bakanlığı ise saldırıları eleştirerek uluslararası topluma seslendi. Gazze'deki insani durum ise giderek kötüleşiyor."}
{"text": "Polonya ve Hırvatistan'ın girişimleriyle 2015 yılında kurulan Üç Deniz Girişimi, kuzey-güney ekseninde Baltık'tan Adriyatik ve Karadeniz'e kadar ulaşan bir hatta ulaştırma ve enerji alanındaki altyapı eksikliklerinin giderilmesini hedefliyor. Rusya'nın Ukrayna'ya ait Kırım'ı işgal ve ilhak etmesinden hemen sonra yaşama geçen platform, hepsi AB üyesi olan Avusturya, Bulgaristan, Çekya, Estonya, Hırvatistan, Letonya, Litvanya, Macaristan, Polonya, Romanya, Slovakya, Slovenya ve Yunanistan'ı bir araya getiriyor. Orta ve Doğu Avrupa ülkelerinin altyapı ve bağlantısallığını güçlendirmeyi amaçlayan Üç Deniz Girişimi, katılımcı ülkelerin yanı sıra \"stratejik ortaklar\" ve \"ortak katılımcılar\" statüsüyle diğer ülke ve uluslararası kuruluşlara da ev sahipliği yapıyor. AB Komisyonu, ABD, Almanya ve Japonya stratejik ortaklar arasında yer alıyor. Türkiye ve İspanya da 28-29 Nisan zirvesinde alınan kararla stratejik ortaklar arasına girdi. Karadeniz ülkeleri Ukrayna ve Moldova ise ortak katılımcı olarak platformda yer alıyor. Arnavutluk ve Karadağ da son düzenlenen zirveyle ortak katılımcılar arasına girdiler. 28-29 Nisan günlerinde Polonya'da düzenlenen zirveye Türkiye'den Ulaştırma ve Altyapı Bakanı Abdülkadir Uraloğlu katıldı. Türkiye, 2024'te Litvanya'nın başkenti Vilnius'ta düzenlenen zirveye özel konuk olarak katılmıştı. Bu zirvelerde, siyasilerin yanı sıra özel sektörün de etkileşim gösterebildiği iş forumları da gerçekleştiriliyor. Dışişleri Bakanlığı kaynakları, stratejik ortaklık sayesinde Türkiye'nin enerji, ulaştırma ve dijital altyapı alanlarına odaklanan projelerde iş birliklerini çok taraflı bir platforma taşıyabileceğini söylüyor. Dünyada değişen jeopolitik dengeleri ve ticaret yollarındaki yeni arayışları Doğu-Batı bağlantısallığı kapsamında kendisi için önemli bir avantaj olarak gören Türkiye, Orta Koridor ve Kalkınma Yolu Projesi'ni öncelik olarak değerlendiriyor. Türkiye'nin Üç Deniz Girişimi'ne stratejik ortak olarak girmesinin bağlantısallık açısından da önemi olduğu değerlendiriliyor. Türkiye'nin bu girişim kapsamında ekonomik büyüme, yeni altyapı yatırımları ve enerji güvenliği konularına öncelik verdiğini belirten kaynaklar, Ukrayna'nın yeniden imarı ve altyapısının iyileştirilmesi de Üç Deniz Girişimi'nin ana gündem maddeleri arasında yer alacak. Türkiye'nin özellikle altyapı projelerinde deneyimi bulunan özel sektör açısından da Üç Deniz Girişimi ortaklığının yeni fırsatlar sağlayabileceği belirtiliyor. Karadeniz'den komşuluk ilişkisi bulunan Türkiye ve Ukrayna arasındaki ilişkiler, özellikle 2014'te Kırım'ın işgal ve ilhakı ile 2022'de Rusya'nın başlattığı topyekün savaş sonrasında giderek güçlendi ve stratejik düzeye çıktı. Ankara, savaşın sona ermesinin ardından Ukrayna'nın yeniden imarı başta olmak üzere birçok projede yer almak isteğini dile getirdi. Türkiye, bir anlaşma olması durumunda Ukrayna'nın talep ettiği güvenlik garantilerinin uygulanması açısından da önemli bir bölge gücü olarak değerlendiriliyor. Üç Deniz Girişimi zirvesi sonrasında yayımlanan ortak bildiride Ukrayna konusu hem hem ekonomik hem de güvenlik bağlamında ele alındı. Bildiride güvenlik anlamında önemli risklerle karşı karşıya olduğu belirtilerek askeri mobilitenin sağlanabilmesi için fiziki ulaştırma projelerinin önemine yer verildi. Bildiri, özellikle Baltık ve Karadeniz bölgesinde güvenlik ortamının giderek bozulduğu uyarısını yaparken, Üç Deniz Girişimi ülkelerinin risklere yanıt vermek amacıyla diyalog halinde kalmaya devam edeceklerini kaydetti. Kuzey-Güney eksenindeki fizik ve dijital ulaştırma ile enerji altyapılarındaki eksiklikleri gidermek amacıyla Üç Deniz Girişimi kapsamında toplam 143 proje yürütülüyor. Üye ülkeler ve Moldova ile Ukrayna topraklarında yaşama geçirilen projelerin toplam yatırım büyüklüğü 111 milyar euro olarak hesaplanıyor. Bu bölgede 2030'a kadar ulaştırma alanında 290 milyar euro, enerjide 88 milyar euro ve telekomünikasyonda 160 milyar euro altyapı yatırımı ihtiyacı olduğu tahmin ediliyor. Türkiye de Üç Deniz Girişimi'nin önemli projelerinden biri olan Via Carpatia olarak bilinen Karpatlar Yolu'nda yer alıyor. Otoyol, Litvanya'nın Klaipeda Limanı'ndan (Polonya, Slovakya, Macaristan, Romanya, Bulgaristan'dan sonra) Selanik Limanı'na ve buradan İstanbul'a uzanıyor.", "summary": "Üç Deniz Girişimi, Orta ve Doğu Avrupa'nın altyapı eksikliklerini gidermeyi amaçlayan bir platformdur ve 2015 yılında Polonya ve Hırvatistan'ın girişimiyle kurulmuştur. Türkiye, 2024'te stratejik ortak olarak katıldığı bu girişimde enerji, ulaştırma ve dijital altyapı projelerine odaklanmaktadır. Girişim, toplamda 143 projeyi yürütmekte ve bu projelerin yatırım büyüklüğü 111 milyar euroya ulaşmaktadır. Türkiye, özellikle Karadeniz ve Orta Koridor projeleri ile bu girişimin önemli bir parçası olmayı hedefliyor. 2030 yılına kadar bu bölgede büyük altyapı yatırımlarına ihtiyaç duyulmaktadır."}
{"text": "Milliyetçi Hareket Partisi (MHP), sosyal medya mecralarında yayımlanan sokak röportajlarının \"kontrol altına alınmasını\" talep eden bir kanun teklifi verdi. Milliyetçi Hareket Partisi İletişim ve Dijital Mecralardan Sorumlu Genel Başkan Yardımcısı ve Kayseri Milletvekili İsmail Özdemir, X hesabından yaptığı paylaşımda \"Son yıllarda artan şekilde, 'sokak röportajı' adı altında yapılan bazı faaliyetler, gerçekte önceden hazırlanmış senaryolarla ve mizansenlerle organize edilmektedir\" dedi. Özdemir bu içeriklerin amacının \"doğru bilgiyi almak ya da yaymak değil; toplumda huzursuzluk yaratmak, halkı kin ve nefrete yönlendirmek, kamu düzenini bozmak ve dezenformasyon oluşturmak\" olduğunu savundu. MHP Milletvekili, \"Bu tür röportajların bilhassa sosyal medya üzerinden yürütülen türleri, herhangi bir basın kuruluşuna bağlı olmayan veya basın kartı bulunmayan kişiler tarafından gerçekleştirilmektedir\" dedi ve şöyle devam etti: \"Oysa basın faaliyeti belirli etik kurallara, meslek ilkelerine ve kurumsal denetime tabidir. Yetkisiz kişilerce yapılan bu tür faaliyetlerin, basın özgürlüğü kapsamında değerlendirilmesi mümkün değildir\". Özdemir, sundukları kanun teklifini ise \"sokak röportajı adı altında yapılan bu faaliyetlerin kontrol altına alınması, yalnızca yetkilendirilmiş kişiler tarafından gerçekleştirilmesi ve kurallara aykırı davrananların cezai yaptırımla karşılaşması amaçlanmaktadır\" sözleriyle tanımladı. MHP'li Özdemir \"Düzenlemeden muradımız hem basın mesleğinin itibarını korumak hem toplumsal huzuru muhafaza etmek hem de bilgi kirliliğini önlemek açısından önem taşımaktadır\" ifadelerini de kullandı. Cumhurbaşkanı Recep Tayyip Erdoğan, Cumhurbaşkanlığı Sarayı'nda 6 Mayıs Salı günü yapılan 10. Anadolu Medya Ödülleri programındaki konuşmasında, sokak röportajı adı verilen içeriklerden rahatsız olduğunu söylemişti. Cumhurbaşkanı \"Eline bir mikrofon, bir de kamera alanın kendini gazeteci ve muhabir olarak gördüğü bir ülkede yaşıyoruz\" demiş ve bunun \"kabul edilebilir bir yanı olmadığını\" söylemişti. Erdoğan \"Nasıl bir cübbe giyen hakim, savcı, avukat olmuyorsa, nasıl bir üniforma giyen polis ve asker kabul edilmiyorsa, nasıl her stetoskop takana doktor demiyorsak, eline mikrofon ve kamera alıp sokağa çıkan herkes gazeteci değildir, basın mensubu değildir\" diye konuşmuştu. Cumhurbaşkanı \"gazetecilik mesleğinin itibarına da zarar veren bu sorunun üzerine önce basın mensuplarının, sonra da ilgili kurumların mutlaka gitmesi gerektiğini\" söyledi. Radyo ve Televizyon Üst Kurulu (RTÜK) Başkanı Ebubekir Şahin de Mayıs 2024'te yaptığı açıklamada, sokak röportajlarının \"kamuoyunu manipüle edici\" olduğunu, \"evrensel basın meslek ilkeleri ile basın etik değerlerine aykırılık teşkil edecek boyutlara ulaştığını\" söylemişti. \"RTÜK, kitleleri sosyolojik çatışmalara sevk eden bu tip yayın faaliyetleriyle alakalı görsel yayıncılık ilkeleri kapsamında gerekli çalışmaları yapmakta ve sürdürmektedir\" demişti. 7 Mayıs'ta sokak röportajlarıyla tanınan İlave TV'nin sahibi Arif Kocabıyık da \"cumhurbaşkanına hakaret\" suçundan tutuklandı. Kocabıyık'ın sosyal medya hesabından yapılan açıklamada, \"Arif Kocabıyık tutuklandı. Çünkü sokak röportajlarından korkuyorlar. Halkın sesinin duyurulmasından korkuyorlar\" denildi. Sokak röportajlarının devam edeceği duyuruldu.", "summary": "Milliyetçi Hareket Partisi (MHP), sokak röportajlarının \"kontrol altına alınması\" için bir kanun teklifi sundu. MHP, sokak röportajlarının genellikle mizansenlerle yapıldığını ve toplumda huzursuzluk yaratma amacını güttüğünü savunuyor. Cumhurbaşkanı Erdoğan ve RTÜK, bu tür içeriklerin manipülatif olduğunu ve basın mesleğine zarar verdiğini belirterek bu soruna çözüm arandığını ifade etti. Ayrıca, sokak röportajlarıyla tanınan İlave TV'nin sahibi Arif Kocabıyık \"cumhurbaşkanına hakaret\" suçlamasıyla tutuklandı."}
{"text": "Gazze'de yüzlerce insan Hamas-İsrail savaşının sonlanmasını ve Hamas'ın yönetimi terk etmesini talep etmek için sokaklara çıktı. Bu hafta Gazze'nin kuzeyindeki Beyt Lahya kentinde düzenlenen eylemler, 2023'ün Ekim ayında İsrail savaşı başladığından beri bölgede görülen en büyük protestolar oldu. Çoğu Hamas karşıtı aktivistler tarafından sosyal medyada paylaşılan videolarda genç erkeklerin \"dışarı, dışarı, dışarı, Hamas dışarı\" sloganları attıkları görülüyor. Eylemler, İsrail'in neredeyse iki ay süren ateşkesin ardından Gazze'deki askeri harekatını yeniden başlatmasıyla boy gösterdi. İsrail'in askeri operasyonu 18 Mart'ta hava saldırılarıyla yeniden başladığından beri yüzlerce Filistinli öldü ve binlercesi yerinden edildi. İsrail Hamas'ı ABD'nin ateşkesi uzatma teklifini reddetmekle suçluyor, Hamas da İsrail'i Ocak'ta yapılan asıl anlaşmayı ihlal etmekle. Hamas Çarşamba günü yaptığı bir açıklamada İsrail Başbakanı Binyamin Netanyahu'yu savaşı yeniden başlatmakla suçladı. Hamas destekçileri de protestoların önemini azımsıyor ve katılımcıları vatan haini olarak niteliyorlar. Protestocular BBC'ye savaştan \"bitkin düştüklerini\" söylediler. BBC Arapça'nın Gaza Lifeline ('Gazze Yaşam Hattı') programına konuşan Gazze sakini Fatima Riad El Amrani, \"Uyuyamıyoruz, yiyemiyoruz, hatta temiz su bile bulamıyoruz. Bu küçük düşürücü bir yaşam, normal bir varoluş değil. Kelimenin her anlamıyla yorgunuz\" diyor. Başka bir Gazze sakini de BBC'ye Hamas'ın bölgeyi yönetmeye devam edemeyeceğini söylüyor: \"Hamas Gazze'nin kontrolünü elden bırakmalı. Yeterince şiddet ve yıkım yaşadık. Şu anda İsrail veya Batı dünyasıyla karşı karşıya gelebilecek bir konumda değiliz. Bütün dünya bizim karşımızda gibi geliyor.\" İsmini paylaşmak istemeyen bir başka sakin de neden protestolara katıldığını açıklıyor: \"Beni buraya çeken şey açlık, fakirlik ve ölüm. Oğlumu kaybettim ve karşılığında hiçbir telafi olmadı. Yeni bir memleket istiyoruz.\" Filistin Bağımsız İnsan Hakları Komisyonu Müdürü Dr. Ammar Dweik, Gazze'deki insanların yaşama koşullarına rağmen eylemlerin hem spontane gelişmiş hem de barışçıl göründüğünü söylüyor. \"İnsanlar umutsuzluğa yakın bir noktaya ulaştılar ve Hamas kontrolü elden bırakırsa insani anlamda çektikleri acının hafifleyebileceğine inanıyorlar\" diyor Dweik. Washington'daki Middle East Institute (Orta Doğu Enstitüsü) araştırmacısı Dr. Hassan Mneimneh de protestoların spontane geliştiği konusunda hemfikir olsa da eylemcilerin gelecekte Gazze'yi hangi grubun yönetmesini istediğinin net olmadığını söylüyor. Filistinli aktivist Abdulhamid Abdel-Atti protestocular ile eylemlerin düzenleyicilerinin çoğunun siyasi anlamda bağımsız gençler olduğunu ve siyasi hiçbir gruba ait olmadıklarını söylüyor. Ancak BBC'nin konuştuğu, Gazze'nin dışında yaşayan bazı kişiler de protestoların düzenlenmesine katkıda bulunduklarını söyledi. Filistin halkının siyasi önderliği yıllardır iki güç merkezi arasında bölünmüş durumda: Gazze'de Hamas ile Filistin Yönetimi aracılığıyla işgal altındaki Batı Şeria'yı yöneten El Fetih hareketi. Hamas'ın 2006 yılındaki Filistin parlamento seçimlerini büyük farkla kazanarak rakibi Filistin Yönetimi Başkanı Mahmud Abbas'ın El Fetih hareketinin yerini almasının ardından, Hamas ile El Fetih arasındaki ayrım daha da derinleşti. Hamas zaferinin ardından geçmişte Filistin'in İsrail'le yaptığı anlaşmalara imza atması, İsrail'in meşruiyetini tanıması ve şiddetten vazgeçmesi yönündeki tüm çabalara karşı koydu. İsrail'in varoluş haklarını kabul eden Filistin Yönetimi, İsrail ve dünyanın geri kalanının Filistinliler ile müzakere etmek için geçmişte kullandığı başlıca unsurdu. Bunun sonucunda Hamas öncülüğündeki yeni devlet, İsrail ve Batı'daki müttefikleri tarafından katı ekonomik ve diplomatik yaptırımlara tabi tutuldu. Hamas 2007 yılında El Fetih'e sadık olan güçleri Gazze'den çıkardı, tepki olarak İsrail ile Batılı müttefikleri de Gazze'ye sıkı bir abluka uygulamaya başladı. Bundan sonra Hamas ile El Fetih arasında uzlaşı sağlama çabaları da başarısız oldu. Savaşın başlangıcından beri Gazze'de Hamas'a yönelik eleştiriler hem sokaklarda hem de internet üzerinde arttı. Ancak hala Hamas'a katı bir sadakat duyanlar var ve gruba yönelik desteğin ne kadar değiştiğini tespit etmek zor. Gözlemciler 2023'ün Ekim ayında başlayan savaştan çok önce de Hamas'a karşı bir muhalefet olduğunu, ancak misilleme korkusuyla bu eleştirilerin gizli kaldığını söylüyorlar. Son günlerde başlayan protestoların ardından Gazze'deki El Fetih sözcüsü Munther el Hayek Hamas'a \"halkın sesine kulak vererek\" görevi terk etmesi çağrısında bulundu. El Hayek Hamas'ın varlığının \"Filistin davasına yönelik tehdit\" haline geldiğini söyledi. Hamas, BBC'nin çabalarına rağmen protestolarla ilgili açıklama yapmadı. Ancak Hamas yetkilisi Bassem Naim bir Facebook grubunda herkesin \"halkımıza yönelik saldırganlığa ve milletimize ihanete karşı sesini yükseltme\" hakkı olduğunu söyledi. Öte yandan Naim \"Gazze'deki vahim insani koşulların\" \"şaibeli siyasi gündemler\" için alet edilmemesi gerektiğini ekledi. Bazı aktivistler BBC'ye protestoların devam edeceğini düşündüklerini söyledi.", "summary": "Gazze'de, yüzlerce kişi Hamas yönetimini protesto etmek için sokaklara döküldü. Beyt Lahya'da düzenlenen eylemler, İsrail'in askeri harekatını yeniden başlatmasının ardından, Gazze'deki en büyük protestolar olarak kayda geçti. Protestocular, Hamas'ın yönetimi bırakmasını ve bölgelerindeki insani koşulların iyileştirilmesini talep etti. Çoğu katılımcı, şiddet ve yıkımın artık yeterli olduğunu ve Gazze'nin barışçıl bir şekilde yeniden inşa edilmesi gerektiğini belirtti. Hamas'a karşı artan eleştiriler, hem sokaklarda hem de sosyal medyada yankı buldu, ancak grup henüz bu protestolarla ilgili bir açıklama yapmadı."}
{"text": "Avrupa Parlamentosu (AP), Türkiye'ye ağır eleştiriler içeren yıllık raporu kabul etti. Özellikle insan hakları, demokrasi ve hukukun üstünlüğü alanlarında sert eleştirilerin yer aldığı 27 sayfalık rapor için 367 parlamenter lehte oy kullanırken 74 parlamenter aleyhte oy verdi. 188 parlamenter ise çekimser kalmayı tercih etti. İspanyol parlamenter Nacho Sanchez Amor tarafından kaleme alınan raporda ve Strasbourg'dan gelen açıklamalarda \"üyelik için kestirme yol olmadığı\" mesajı ön plana çıktı. AP, tıkanan katılım süreci yerine farklı bir ilişki kurulması yönündeki ısrarını da sürdürdü. Raporda Türkiye'nin bazı davalarda AİHM kararlarına uymaması ve Ekrem İmamoğlu'nun tutuklanması ile ilgili de eleştiriler yer aldı. Raporda \"Türk yetkililerin ülkeyi daha da otoriter bir modele doğru ittiği\" yorumu yapıldı. Türk Dışişleri Bakanlığı rapor için \"ülkemiz aleyhine çarpıtılmış, ön yargılı ve gerçek dışı iddialar içermektedir\" dedi. Bakanlık AP'yi \"terör örgütlerine ve Türkiye karşıtlığını varoluş nedeni haline getirmiş bazı çevrelere propaganda zemini sağlayan bir kurum\" olarak tarif etti. Açıklamada \"ülkemizdeki siyasi dinamikler, dış politikamız ve Sayın Cumhurbaşkanımızın KKTC ziyaretine yönelik mesnetsiz değerlendirmelerini reddediyoruz\" ifadeleri yer aldı. Bakanlık \"Önümüzdeki dönemde, katılım sürecimiz dahil, AB ile ilişkilerimizin karşılıklı yarar temelinde sürdürülmesi için AP'nin üzerine düşeni yapması temel beklentimizdir\" dedi. Raporun tartışılması amacıyla 6 Mayıs akşamı AP Genel Kurulu'nda düzenlenen oturuma katılım çok düşük kaldı. Oturumda söz alan Türkiye Raportörü Sanchez Amor, neredeyse boş bir salona hitap etti. Son dönemde Türk medyasında Türkiye'nin askeri gücünün AB kapılarını açtıracağına yönelik haberlere rastladıklarını belirten Sanchez Amor, \"Bu olmayacak. AB üyesi olmak için kestirme yol yok\" dedi. İnsan hakları ve demokrasi alanında endişe verici gelişmeler gözlemlediklerini belirten AB Komisyonu'nun Genişlemeden Sorumlu Üyesi Marta Kos'un ana mesajı ise şu oldu: \"Türkiye'nin AB ile sürdürmek istediği ilişkinin niteliğini netleştirmesi ve eylemlerini buna göre düzenlemesi önemlidir. \"Nihayetinde işbirliğimizin derinliği ve kalitesi her iki tarafın da karşılıklı kararlılığına ve yapıcı yaklaşımına bağlı olacaktır.\" Oturumda söz alan parlamenterlerin Türkiye'ye yönelik açıklamalarında da eleştiriler olumlu vurguların önüne geçti. Türkiye'nin AB'ye katılım sürecinin 2018'den bu yana pratikte durmuş olmasıyla AP \"yeni bir ilişki\" vurgusunu her yıl daha yoğun işliyır. AB'ye katılım kriterlerinin mutlak ve müzakereye kapalı olduğunun hatırlatıldığı bu yılki raporda da mevcut şartlarda müzakere sürecine dönülmesinin mümkün olmadığı vurgulandı. Bununla birlikte daha yakın, dinamik ve stratejik bir ortaklık için çalışmaya devam edilmesi istendi. Belgede Türkiye'nin stratejik ve jeopolitik öneminin altı çizilmekle birlikte, \"Katılım sürecinde kestirme yollar yoktur ve katılım sürecinin özünde yer alan demokratik ilkeleri tartışmaktan kaçınmak için hiçbir argüman ileri sürülemez\" mesajı verildi. Belgede, \"Türkiye ile AB arasında değerler ve standartlar konusundaki büyük uçurumun kapatılması konusunda Türk yetkililerin olumlu açıklamalarını somut adımların izlemediği\" tespitinde bulunuldu. Türk toplumunun büyük bölümünün Avrupa yanlısı yaklaşımının Türkiye'nin katılım sürecinin canlı tutulmasının başlıca nedeni olduğunun belirtildiği belgede, \"otoriter eğilimin\", ticaret ve güvenlik işbirliği de dahil olmak üzere AB-Türkiye ilişkilerinin tüm boyutları üzerinde ciddi etkilere yol açacağı belirtildi. AP, raporunda Türk vatandaşlarının Schengen vizesi alma konusunda yaşadığı zorluklara da değindi. Raporda, Schengen başvurularında \"talepteki belirgin artış ve sistemin kötüye kullanılması korkusu\" nedeniyle sorunlarla karşılaştığı, bundan \"üzüntü duyulduğu\" belirtildi. Vizelere erişimin iyileştirilmesi konusundaki siyasi kararlılığa dikkat çekilen belgede \"kalan teknik ve idari engellerin ele alınması için her iki tarafa da yoğun çaba göstermeleri\" çağrısında bulunuldu. Raporda, AB ülkelerine yönelik çağrı ise \"AP, üye devletleri bu konuya ayrılan kaynakları artırmaya çağırır\" şeklinde ifade edildi. Raporda en dikkat çekici vurgulardan biri Avrupa İnsan Hakları Mahkemesi (AİHM) kararlarıyla ilgiliydi. Türkiye, bağlayıcılığı olmasına rağmen bazı AİHM kararlarını uygulamıyor. Bu nedenle Avrupa Konseyi ile Ankara arasında yıllardır sıkıntılı bir süreç yaşanıyor. AP raporda insan hakları savunucusu Osman Kavala ve siyasetçi Selahattin Demirtaş'a ilişkin AİHM kararlarını odakta tutarak \"tam uygulama\" talebinde bulundu. AP, AİHM kararlarıyla Türkiye'ye yapılan mali yardımların ilişkilendirilmesi önerisini gündeme getirdi. Raporda, AB Komisyonu ve AB üyelerine Türkiye'nin bu kararları uygulamasını sağlamak amacıyla tüm diplomatik kanalları kullanma ve bu kararlara uyumu Türkiye'ye yapılacak mali yardımlar için bir ön koşul olarak değerlendirme çağrısı yapıldı. Suç örgütü kurucusu olmak, irtikap, rüşvet, nitelikli dolandırıcılık, terör örgütüyle işbirliği ve yolsuzluk suçlamalarıyla 19 Mart'ta gözaltına alınan ve 23 Mart'ta tutuklanan Ekrem İmamoğlu'nun durumu da raporda yer aldı. AP daha önce de gözaltı ve sonrasındaki gelişmelere ilişkin bir oturum düzenlemiş ancak karar almamıştı. Üniversite diploması iptal edilen Ekrem İmamoğlu'nun tutuklanmasının, \"siyasi amaçlı bir hamle\" olarak nitelendirildiği belgede, \"Türk yetkililerin ülkeyi daha da otoriter bir modele doğru ittiği\" görüşü işlendi. Adalet Bakanı Yılmaz Tunç İmamoğlu'nun gözaltına alınmasının ardından yaptığı açıklamada \"Tarafsız ve bağımsız yargının gerçekleştirmekte olduğu soruşturmaları farklı taraflara çekmek, darbe gibi ifadelerle nitelendirmek son derece tehlikeli ve yanlıştır\" demişti. Tunç, \"Herkes bilmelidir ki hukuk devletinde suç işlendiğine dair bir iddia varsa savunmanın yapılacağı yer sokaklar değil yargı makamlarıdır\" ifadelerini kullanmıştı. Raporda, \"AP, demokratik standartların gerilemeye devam etmesinden ve Türk makamlarının giderek artan baskıcı yasalar yoluyla eleştirel seslere karşı uyguladığı amansız baskıdan derin endişe duymaktadır\" ifadelerine yer verildi. Belgede, PKK'nın silah bırakarak kendisini feshetmesi amacıyla yürütülen sürece destek geldi. AB'nin terör listesinde yer alan PKK'nın lideri Abdullah Öcalan'ın silah bırakma ve kendini feshetme çağrısı memnuniyetle, MHP Genel Başkanı Devlet Bahçeli tarafından başlatılan yapıcı yaklaşım da takdirle karşılandı. Raporda, \"AP, Abdullah Öcalan'ın PKK'ya yaptığı silah bırakma, kendini feshetme ve barış sürecine dahil olma çağrısını, 40 binden fazla kişinin ölümüne neden olan 40 yıllık şiddet döneminin sona ermesine yardımcı olabilecek tarihi ve uzun zamandır beklenen bir adım olarak memnuniyetle karşılar\" denildi. Belgede, \"Önemli bir fırsatın söz konusu olduğu\" vurgusuna yer verildi. Kıbrıs sorunu, geçtiğimiz yıllardaki raporlarda olduğu gibi bu yılki raporda da önemli bir yer tuttu. Belgede, Kıbrıs sorunu bağlantılı hemen her konuda Türkiye'nin yaklaşım ve politikaları eleştirildi. AP, Kıbrıs sorununun çözümü bağlamında 18-19 Mart'ta Birleşmiş Milletler Genel Sekreteri himayesinde yapılan görüşmelerin olumlu bir atmosferde geçmesinin memnuniyetle karşılandığının altını çizdi. Türkiye'nin Kıbrıs sorunu konusundaki iki devletli çözüm önerisi \"kabul edilemez\" olarak nitelenerek çözümün tek uluslararası tüzel kişiliğe, tek egemenliğe, tek vatandaşlığa ve siyasi eşitliğe sahip iki toplumlu, iki bölgeli federasyon olduğu tezi yinelendi. AP, Türkiye'nin Kıbrıs Cumhuriyeti'ni tanımasını AB'yle ilişkilerin gelişmesi için olmazsa olmaz şart olarak görüyor. Türkiye'nin AB'den en önemli beklentileri arasında yer alan gümrük birliği güncellemesi, AP'nin diğer konulara oranla daha pozitif tavır içinde olduğu başlıklardan. Raporda, \"AP, dijitalleşme de dahil olmak üzere çok çeşitli ortak çıkar alanlarını kapsayabilecek daha geniş ve karşılıklı fayda sağlayan bir kapsamla geliştirilmiş bir gümrük birliğini desteklemeye hazırdır\" denildi. Bununla birlikte AP bu konuda açık çek vermiyor: \"AP, sürecin sonunda Parlamento'nun onay verebilmesi için böyle bir modernizasyonun insan hakları ve temel özgürlükler, uluslararası hukuka saygı ve iyi komşuluk ilişkileriyle ilgili güçlü koşullara dayanması gerektiğinin altını çizer.\"", "summary": "Avrupa Parlamentosu (AP), Türkiye'ye yönelik ağır eleştiriler içeren yıllık raporu kabul etti. Raporda, Türkiye'nin insan hakları, demokrasi ve hukukun üstünlüğü alanlarındaki eksiklikleri vurgulandı. Özellikle AİHM kararlarına uymaması, Ekrem İmamoğlu'nun tutuklanması ve Türkiye'nin giderek daha otoriter bir yönetime kayması eleştirildi. AP, Türkiye'nin AB'ye katılım sürecinin durduğunu belirterek, \"katılım için kestirme yol yok\" mesajı verdi. Ayrıca, Türkiye'nin Kıbrıs konusunda iki devletli çözüm önerisinin kabul edilemez olduğu ifade edildi. Türkiye ise raporu \"gerçek dışı\" ve \"çarpıtılmış\" olarak nitelendirerek tepki gösterdi."}
{"text": "Apple, BBC'nin kıyafetli resimleri izin alınmadan çıplak resimlere dönüştüren uygulamaların TikTok'ta reklamının yapıldığını tespit etmesinin ardından bu uygulamaları AppStore'dan kaldırdı. Bu uygulamalar kıyafetleri kaldırarak dijital olarak çıplak ya da yarı çıplak fotoğraf ve video üretmede kullanılıyor. AppStore bu uygulamaları kişinin kendi fotoğraflarını daha çekici hale getirmenin bir yolu olarak pazarlıyordu. Fakat uygulamaları geliştiren şirketler bunları cinsel içerikli görseller yaratmanın bir yolu olarak tanıtmak için Tiktok'ta ücretli reklamlar kullandı. Kullanıcılar, \"beğendikleri kişinin en seksi fotoğrafını yaratmak için\" uygulamayı indirmeye teşvik edildi. Başka bir reklam uygulamanın \"herkesin kıyafetini çıkarmasını sağlayabileceğini\" söyledi. Başkaları ise uygulamaları \"herkese bikini giydirmekle\" övdü. BBC, uygulamaları yaygınlaştırmamak için isimlerini açıklamıyor. Dünyanın çeşitli ülkelerinde kişilerin rızası olmaksızın cinsel içerikli fotoğraf ve videolarını üretmek suç sayılabiliyor. Bu tür uygulamalar ABD, Güney Kore ve İspanya'da okul çağındaki çocukların bu teknoloji üzerinden istismar edildiğinin ortaya çıkmasının ardından dünya çapında artan bir sorun haline geldi. Princeton Üniversitesi'ndeki Enformasyon Teknolojileri Politikaları Merkezi'nden Profesör Arvind Narayanan'a göre, deepfake teknolojisi kullanan bu tür uygulamaların yaygınlaşmasını engellemek teknoloji şirketlerinin ahlaki görevi. Narayanan, dünya çapındaki kanun yapıcıları bu tür uygulamaları yasaklamaya ve sosyal medya şirketlerinin bu uygulamaların reklamlarından gelir elde etmesini engellemeye çağırıyor. TikTok reklamlarının bazılarında Game of Thrones yıldızları Lena Headey ve Maisie Williams kullanılıyor. BBC, bu tür uygulamaların en az dördünün TikTok'a ücretli reklam verdiğini ortaya çıkardı. Bu reklamlar BBC'nin araştırması sonrası kaldırıldı. Fakat platformdaki, uygulamaların yaratıcılarıyla bağlantılı hesaplarda benzer görüntüler yer almaya devam ediyor. TikTok'un bir sözcüsü, bu reklamların şirketin cinsel çağrışımlı ücretli reklamları yasaklayan kuralını ihlâl ettiğini söyledi. Şirket, reklamların onay sürecinden nasıl geçti konusunda yorum yapmadı. Apple da BBC'nin araştırması sonrası bu uygulamaları AppStore'dan kaldırdı. Üç uygulamanın \"geliştiricileri uygulamalarındaki sorunları giderene kadar\" platformdan kaldırıldığı açıklandı. Kadınların yarı çıplak dans görüntülerini oluşturan dördüncü bir uygulamanın ise tamamen silindiği belirtildi. Google Play Store ise uygulamaları incelediğini kaydetti. Google'ın verilerine göre, BBC'nin araştırdığı uygulamalardan en yaygını bir milyondan fazla kez indirilmiş durumda. Apple, uygulamaların kaç kez indirildiği bilgisini paylaşmıyor. Bu uygulama tamamen çıplak görüntüler üretmese de cinsel çağrışımlı görüntüler üretmekte kullanılabiliyor. BBC'nin sorularını yazılı yanıtlayan uygulamanın yaratıcısı, deepfake kullanarak rıza dışı görüntüler üreten bir uygulama olarak pazarlanmasının amaçlanmadığını ancak kullanımının gözden geçirileceğini açıkladı.", "summary": "Apple, BBC'nin araştırmasında, TikTok'ta reklamları yapılan ve kişilerin kıyafetlerini dijital olarak çıkararak çıplak ya da yarı çıplak fotoğraflar üreten uygulamaları AppStore'dan kaldırdı. Bu uygulamalar, kullanıcıları \"daha çekici\" fotoğraflar üretmeye teşvik ederken, bazıları cinsel içerikli görseller oluşturmak için kullanılıyordu. TikTok'ta bu uygulamalar ücretli reklamlar aracılığıyla yayılmakta olup, platformun cinsel içerikli reklamları yasaklayan kurallarını ihlal etti. Bu tür uygulamalar, rızası olmadan kişilerin cinsel içerikli görüntülerinin üretildiği bir sorun haline gelmiş ve çeşitli ülkelerde yasalarla engellenmeye çalışılmaktadır. Apple, bu uygulamaları kaldırarak teknoloji şirketlerinin bu tür içeriklerin yayılmasını engellemeye yönelik ahlaki sorumluluğunu yerine getirdiğini belirtti."}
{"text": "ABD'de yaklaşık yirmi yıl boyunca kendisine yılan zehri enjekte eden bir adamın kanından \"benzersiz\" bir panzehir elde edildi. Yapılan hayvan testlerinde, Tim Friede'nin kanında bulunan antikorların çok çeşitli türlerden ölümcül dozlara karşı koruma sağladığı gösterildi. Günümüzde kişiyi sokan zehirli yılanın türüne özgü tedavi sunuluyor. Yılan sokmaları her yıl 140 bin kişinin ölümüne ve bunun üç katı kadar kişinin de uzuvlarının kesilmesine veya kalıcı sakatlıklarla yüzleşmesine neden oluyor. Ancak Friede'nin 18 yıllık hizmeti tüm bunlara karşı evrensel bir panzehir bulma yolunda önemli bir adım olabilir. Friede, toplamda 200'den fazla kez sokuldu. Aralarında mamba, kobra, taipan ve bungarus türlerinin de bulunduğu dünyanın en ölümcül yılanlarından alınan 700'den fazla zehir kanına enjekte edildi. Başlangıçta yılanlarla temas ederken kendini korumak için bağışıklığını güçlendirmek istemiş ve bu deneyimlerini YouTube'da yayınlamış. Ancak peş peşe iki kez kobralar tarafından sokulduktan sonra komaya girmesiyle \"her şeyi baştan sona mahvettiğini\" söyledi. BBC'ye konuşan eski kamyon tamircisi, \"Ölmek istemiyordum. Parmağımı kaybetmek istemiyordum. İşimi kaybetmek istemiyordum\" dedi. Friede, motivasyonunun dünyanın geri kalanı için daha iyi tedaviler geliştirmek olduğunu söyledi: \"Bu bir yaşam tarzı haline geldi ve ben de -12 bin km uzakta olan ve yılan sokmasına ölen insanlar için- elimden geldiğince kendimi zorlamaya devam ettim.\" Mevcut panzehirler at gibi hayvanlara küçük dozlarda yılan zehri enjekte edilerek yapılıyor. Bağışıklık sistemleri antikor üreterek zehirle savaşıyor ve bunlar tedavi olarak kullanılmak üzere toplanıyor. Ancak zehir ve panzehirin birbirine çok yakın olması gerekiyor çünkü zehirli bir ısırıktaki toksinler türden türe değişiyor. Aynı tür içerisinde bile büyük farklılıklar var; Hindistan'da yılanlardan yapılan panzehir, Sri Lanka'daki aynı türe karşı daha az etkili. Bir araştırmacı ekibi, geniş çaplı etkisizleştirici antikorlar adı verilen bir bağışıklık türünü aramaya başladı. Bir toksinin onu benzersiz kılan kısmını hedeflemek yerine, tüm toksin sınıflarında ortak olan kısımları hedef aldılar. Biyoteknoloji şirketi Centivax'ın CEO'su Dr. Jacob Glanville, tam bu sırada Tim Friede ile tanıştı. \"Hemen 'Dünyada bu geniş çaplı etkisizleştirici antikorları geliştiren biri varsa, odur' diye düşündüm ve ona ulaştım\" dedi. \"İlk görüşmemizde, 'Kulağa garip gelecek ama kanınızı incelemeyi çok isterim' dedim.\" Friede de bunu kabul etti ve çalışmanın etik onayı alındı çünkü çalışmada kendisine daha fazla zehir verilmeyecek sadece kanı alınacaktı. JACOB GLANVILLE Araştırma, iki zehirli yılan ailesinden biri olan elapidler (mercan yılanları, mambalar, kobralar, taipanlar ve bungaruslar) üzerinde yoğunlaştı. Elapidlerın zehirlerinde kurbanlarını felç eden ve nefes almak için kullanılan kasları durdurarak onları öldüren nörotoksinler bulunuyor. Araştırmacılar, Dünya Sağlık Örgütü tarafından gezegendeki en ölümcül yılanlar arasında tanımlanan 19 elapid seçtiler. Daha sonra Friede'nin kanında önleyici savunma aramaya başladılar. Cell dergisinde yayımlanan çalışmalarıyla, iki nörotoksin sınıfını hedefleyebilecek iki geniş çaplı etkisizleştirici antikor tespit ettiler. Üçüncü nörotoksini hedefleyen bir ilaç ekleyerek panzehir kokteyllerini yaptılar. Fareler üzerinde yapılan deneylerde kokteyl, hayvanların 19 zehirli yılan türünden 13'ünün ölümcül zehrinden sağ kurtulmasını sağladı. Geriye kalan altısına karşı da kısmi koruma sunmuştu. Dr. Glanville, bunun \"benzersiz\" kapsamda bir koruma olduğunu ve \"panzehiri bulunmayan birçok elapid türüne karşı muhtemel koruma sağladığını\" söyledi. JACOB GLANVILLE Ekip, antikorları daha da geliştirmeye ve dördüncü bir bileşenin eklenmesinin elapid yılanı zehrine karşı tam koruma sağlayıp sağlamayacağını görmeye çalışıyor. Bir diğer yılan sınıfı engereklerin silahı, nörotoksinlerden ziyade kana saldıran hematoksinler. Hücreleri doğrudan öldüren sitotoksinler yılan zehrinde bulunan yaklaşık bir düzine geniş çaplı toksinin sadece biri. Columbia Üniversitesi'ndeki araştırmacılardan Prof. Peter Kwong, \"Önümüzdeki 10-15 yıl içinde bu toksin sınıflarının her birine karşı etkili bir tedaviye sahip olacağımızı düşünüyorum\" dedi. Ve Friede'nin kan örneklerinin içindeki av devam ediyor. Prof. Kwong, \"Tim'in antikorları gerçekten çok sıra dışı; bağışıklık sistemine çok geniş kapsamda toksini tanıttı\" dedi. Nihai umut, her şeyi yapabilecek tek bir panzehir üretmek ya da elapidler için birer, engerekler için de birer doz panzehire sahip olmak. Liverpool Tropikal Tıp Okulu'ndaki yılan sokması araştırmaları ve müdahaleleri merkezinin başkanı Prof. Nick Casewell, bulunan koruma kapsamının \"kesinlikle yeni\" olduğunu ve bunun uygulanabilir bir yaklaşım olduğuna dair \"güçlü bir kanıt\" sunduğunu söyledi. \"Bu çalışmanın alanı heyecan verici bir yöne taşıdığına şüphe yok\" diyen Casewell, \"yapılması gereken çok iş\" olduğunu ve panzehirin insanlarda kullanılabilmesi için kapsamlı testlerden geçmesi gerektiğini söyledi. Anca Friede'e göre bu aşamaya ulaşmak \"kendisini iyi hissettiriyor\". \"İnsanlık için iyi bir şey yapıyorum ve bu benim için çok önemliydi. Bununla gurur duyuyorum. Çok havalı\" diyor. Bu haber, BBC gazetecileri tarafından hazırlandı ve kontrol edildi. Bir pilot proje kapsamında çevirisi için yapay zekadan da faydalanıldı.", "summary": "ABD'de Tim Friede, 20 yıl boyunca kendisine yılan zehri enjekte ederek panzehir geliştirme yolunda önemli bir adım attı. Friede'nin kanındaki antikorlar, dünya çapında ölümcül yılan türlerinin zehirlerine karşı koruma sağladı. 200'den fazla kez yılan sokmalarına maruz kalan Friede, bu süreçte hayvan testlerinde başarılı sonuçlar elde etti. Araştırmacılar, Friede'nin kanındaki antikorları kullanarak evrensel bir panzehir geliştirme yolunda ilerliyor. Bu panzehir, elapid türlerinden 13'ünün ölümcül zehrine karşı koruma sağladı. Henüz insanlarda kullanılabilecek aşamaya gelinmemiş olsa da, bu çalışma yılan sokmalarına karşı önemli bir adım olarak görülüyor."}
{"text": "NASA Uluslararası Uzay İstasyonu'nda (ISS) dokuz ay mahsur kalan iki astronot yaklaşık 16 saatlik yolculuğun ardından Dünya'ya ulaştı. Astronotları taşıyan SpaceX kapsülü 19 Mart TSİ 00:05 sularında Florida açıklarında suya iniş yaptı. Kurtarma ekibi, ilk güvenlik kontrollerini tamamlamak ve paraşütleri almak için \"hız botlarıyla\" kapsüle doğru yanaştı. Daha sonra iniş alanından yaklaşık 3,2 km uzakta bulunan SpaceX kurtarma gemisi, uzay aracına doğru yola çıktı. NASA Uzay aracı kurtarma gemisinin üzerine kaldırıldı ve kapak açıldı. Mürettebatın uzayda aylar geçirdikten sonra ilk kez temiz hava alması sağlandı. Daha sonra astronotlar uzay aracından dışarı çıkarıldı. Sunita Williams ve Butch Wilmore 6 Haziran 2024'te Uluslararası Uzay İstasyonu'na ulaştıklarında sadece sekiz gün kalmaları planlanıyordu. Ancak uzay aracındaki teknik aksaklıklar nedeniyle dokuz ay orada mahsur kaldılar. NASA Astronotları getirecek olan SpaceX uzay aracı Dragon Cumartesi sabahı ISS'ye ulaşmıştı. Astronotların görevleri, ISS'deki çalışma arkadaşları Nick Hague ve Aleksandr Gorbunov'un yanı sıra Rusya, Japonya ve ABD'den olmak üzere toplam dört astronot tarafından devralındı. NASA ISS programının yöneticisi Dana Weigel, kapsülün güvenli bir şekilde dönebilmesi için Dünya'daki hava koşullarının uygun olmasını bekleyeceklerini ve bunun da kısa bir gecikmeye yol açabileceğini söylemişti. NASA Weigel, astronotların geçen hafta görev teslimi için hazırlanmaya başladığını açıkladı. Astronotlar, uzay istasyonunda olmaktan mutlu olduklarını sürekli dile getiriyordu. Suni Williams burayı \"mutlu olduğu yer\" olarak tanımlamıştı. NASA Butch ve Suni, SpaceX'in rakibi olan havacılık firması Boeing tarafından geliştirilen Starliner adlı deneysel bir uzay aracını test etmek için ISS'ye fırlatıldı. 5 Haziran 2024'te Dünya'yı terk eden iki astronot, sekiz günlük bir misyon için istasyonda bulunacaktı. Ancak Boeing'in uzay aracıyla planlanan dönüşleri, güvenlik riski nedeniyle iptal edilmişti. NASA Starliner görevi, uzay aracının geliştirilmesindeki teknik sorunlar nedeniyle birkaç yıl ertelenmişti; fırlatılması ve ISS'ye bağlanması sırasında da sorunlar yaşandı. Bunlar arasında, uzay aracının Dünya atmosferine yeniden girişini yavaşlatmak için ihtiyaç duyulacak olan itici güçlerindeki sorunlar ve itme sistemindeki helyum gazı sızıntıları da vardı. NASA, Butch ve Suni'yi Dünya'ya geri getirirken Starliner'ı kullanarak risk almak istemedi ve ISS'deki rotasyon için astronotların uzaya götürüleceği zamanı beklemeye karar verdi. Ancak bu, Butch ve Suni'nin aylar boyunca ISS'de mahsur kalacağı anlamına geliyordu. Boeing ise Butch ve Suni'yi Starliner ile geri getirmenin güvenilir olduğunu savundu. Açık Üniversite'den Dr. Simeon Barber BBC'ye yaptığı açıklamada, \"Boeing için uzaya götürdüğü astronotların rakip bir firmanın aracıyla geri dönmesi pek hoş bir görüntü değil\" diyor.", "summary": "NASA, Uluslararası Uzay İstasyonu'nda (ISS) dokuz ay mahsur kalan iki astronotun başarılı bir şekilde Dünya'ya döndüğünü açıkladı. Sunita Williams ve Butch Wilmore, başlangıçta sadece sekiz gün kalmaları planlanırken, uzay aracındaki teknik aksaklıklar nedeniyle ISS'de dokuz ay geçirdiler. SpaceX'in Dragon kapsülü, 19 Mart'ta Florida açıklarında suya iniş yaptı ve astronotlar güvenli bir şekilde kurtarıldı. İki astronot, Boeing'in Starliner uzay aracıyla geri dönüş için planlanan görevdeki güvenlik riskleri nedeniyle SpaceX kapsülüyle döndü. Bu süre zarfında, ISS'deki görevlerini devralan yeni astronotlarla birlikte, astronotlar uzayda kalmaktan mutlu olduklarını ifade etti."}
{"text": "Altın fiyatları finansal piyasalardaki belirsizlik ortamının da etkisiyle rekor üzerine rekor kırıyor. Bu değerli metal, geleneksel olarak, istikrarsızlık zamanlarında güvenilir bir yatırım aracı olarak görülüyor. Peki altın gerçekten güvenli bir liman mı? ABD Başkanı Donald Trump'ın ek gümrük vergileri politikası, küresel ticarette bir asırdır yaşanan en büyük değişim anlamına geliyor. Bu çalkantılı ortamda altının ons fiyatı bu hafta 3 bin 200 doların üzerine çıkarak rekor kırdı. Yatırım bankası Goldman Sachs 2025 yıl sonu öngörüsünü 3 bin 300 dolara yükseltmişti. Borsaların düşüş eğilimine girdiği yatırım ortamında, çok sayıda alıcının yönelimi ile \"altına hücum\" durumu yaşanabiliyor. Peki, kimler altın satın alıyor? Belfast Üniversitesi'nden ekonomi tarihçisi Dr. Philip Fliers bu soruya, \"Hükümetler, bireysel yatırımcılar veya perakende yatırımcılar\" yanıtını veriyor. Fliers, yatırımcıların kitleler halinde yönelmesiyle altın fiyatının yükseldiğini söylüyor. Ancak finans piyasalarındaki belirsizlik de altın fiyatını tetikleyebiliyor. Ocak 2020'de Covid salgını ilk ortaya çıktığında altın fiyatları yükselmişti. Ancak o yılın Mart ayına gelindiğinde düşmeye başladı. Dr. Fliers, \"Güvenli bir yatırım aracı olması, risksiz olduğu anlamına gelmiyor\" diyor. Altına yönelimin bir başka sebebi de hemen tüm toplumlarda tarihsel olarak değerli olması gösteriliyor. Altın kolayca alınıp satılabilir olması nedeniyle, ekonomik belirsizlik zamanlarında bir yatırım aracı haline geliyor. Antik Mısır'da Tutankhamun'un Altın Maskesi'nden, Gana'daki Asante'nin Altın Taburesi'ne ve Hindistan'daki Padmanabhaswamy Tapınağı'nın Altın Tahtları'na kadar, bu değerli metal sembolik öneme sahip olmuştur. Birçok insanın tasarruflarını altında saklamaya yönelmesi şaşırtıcı değil. Evdeki altınların ve mücevherlerin değeri genellikle küresel finans piyasalarındaki çalkantıdan etkilenmiyor. Akademisyen doktor Fliers, altındaki son yükselişin arkasında, hükümetlerin merkez bankaları olduğunu düşünüyor. Ona göre \"Bu artışın büyük kısmı, merkez bankalarının altın satın almasıyla ilişkili\". Altın ve para piyasaları uzmanı Şirin Sarı da özellikle Çin ve Rusya'daki kendini güvensiz hisseden iç piyasalarda altın talebinin yükseldiğini vurguluyor. Merkez bankaları da belirsizlik zamanlarında borsa yatırımlarından uzaklaşarak, rezervlerini güçlendirmek için genellikle toplu altın satın alımına yöneliyor. Bu da düşüş tehlikesini ortaya çıkarıyor. Fliers, piyasaların sakinleşmesi ve hükümetlerin \"akıllarını başlarına toplamasıyla\" insanların altını terk edeceğini düşünüyor. \"Altına yatırım yapma düşüncesindeyseniz, bunu uzun vadeli yatırım olarak düşünün\" diyor. 20. yüzyıl boyunca altın üretiminin başını Güney Afrika çekiyordu. 2007'de ise denkleme yeni bir ülke girdi: O dönemden beri dünyanın en çok altın üreten ülkesi Çin. Bugüne dek 210 bin ton altın yeryüzüne çıkarıldı. 50 bin tonluk rezervin de halen yer altında olduğu biliniyor. Dünyada her yıl ortalama 3 bin ton kadar altın çıkartılabiliyor. Altın madenlerinin çevre ve insan sağlığına yönelik etkileri hala tartışmalı. Özellikle siyanür kullanımı ve su kaynaklarının tüketimi açısından altın madenlerine yönelik itirazlar sürüyor. Türkiye'de de topraklarında altın madeni kurulmasına karşı çıkan Bergamalıların 1990'lı yıllarda başlayan eylemleri bir mihenk taşı oldu. Son yıllarda da, Kaz Dağlarında kurulan Kirazlı altın madenine karşı verilen çevre mücadelesi gündeme geldi. Türkiye'de halen 19 altın madeninde yılda 31 ton kadar altın üretiliyor.", "summary": "Altın fiyatları, finansal piyasalardaki belirsizlik nedeniyle rekor seviyelere ulaşırken, bu değerli metal güvenli liman olarak görülüyor. Yatırımcılar, özellikle hükümetler ve merkez bankalarının altın alımıyla fiyatları artırıyor. Altın tarihsel olarak değerli bir metal olduğu için ekonomik belirsizlik zamanlarında popüler bir yatırım aracı haline geliyor. Ancak altına yatırım yaparken risksiz olmadığını unutmamak önemli. Altın madenciliği, çevresel etkiler nedeniyle tartışmalı bir konu olmasına rağmen, dünya genelinde önemli bir üretim kaynağı olmaya devam ediyor. Türkiye'de de altın madenciliği yapılan bölgelerde çevre mücadeleleri sürüyor."}
{"text": "Almanya'nın siyasi geleceğine yön verecek koalisyon anlaşması, Hristiyan Demokratlar (CDU/CSU) ile Sosyal Demokratlar (SPD) arasında haftalar süren çetin müzakerelerin sonucunda şekillendi. Hristiyan Demokratların lideri Friedrich Merz'in başbakanlığında kurulması beklenen yeni hükümet, göç politikalarında radikal değişiklikler belirledi, ekonomiden dış politika ve savunmaya kadar birçok alanda iddialı adımlar atmaya hazırlanıyor. Yaklaşık bir buçuk ay süren müzakerelerin ardından kabul edilen koalisyon anlaşması, önümüzdeki birkaç hafta içinde partilerin ilgili karar organlarında oylanacak. Tüm partilerin onay vermesi durumunda koalisyon sözleşmesinin 5 Mayıs'ta resmen imzalanması, Friedrich Merz'in de 6 Mayıs'ta parlamentoda yapılacak oylamayla başbakanlığa seçilmesi bekleniyor. 23 Şubat seçimlerinden birinci çıkan CDU'nun lideri Friedrich Merz, Almanya'nın bir an önce toparlanmasını ve yeniden Avrupa siyaset sahnesinde güçlü bir konum almasını hedefliyor. Merz koalisyon anlaşmasının ardından hedeflerini açıklarken, \"Ekonomiyi yeniden ayağa kaldırmak, göç sorununu çözmek, devleti kapsamlı bir şekilde dijitalleştirerek modernize etmek istiyoruz. Özetle Almanya'yı yeniden zirveye taşımak istiyoruz\" dedi. Transatlantik ilişkilerde mümkün olduğunca normalleşmenin sağlanması, ABD ile ilişkilerde gerilimin aşılması, AB'nin güçlü bir küresel aktör haline gelmesi, Ukrayna'ya siyasi ve askeri desteğin sürdürülmesi, Merz'in en önemli öncelikleri arasında bulunuyor. Önümüzdeki haftalarda ilk iş olarak Washington'u ziyaret ederek ABD Başkanı Donald Trump ile görüşmek istediğini açıklayan Merz, \"Washington'da sadece Almanya adına konuşmayacağım. Orada Avrupa ülkeleri adına konuşmak istiyorum\" ifadelerini kullandı. Yeni koalisyon hükümetiyle birlikte Almanya'nın dış politikasına Hristiyan Demokratların ağırlığı daha da artacak. Merz'in aktif bir dış politika izleme hedefinin yanı sıra, dışişleri bakanlığı koltuğuna da Hristiyan Demokrat bir siyasetçinin oturacak olması, yeni değişimleri beraberinde getirecek. Avrupa'nın en büyük ekonomisi Almanya iki yıldan fazla bir süredir resesyonda ve bir ihracat ülkesi olduğu için de Trump'ın başlattığı ticaret savaşlarından en çok etkilenecek ülkeler arasında yer alıyor. Bu nedenle Merz, bir yandan ABD yönetimiyle gerilimi dindirmeyi, somut önerilerle çözümler geliştirmeye çalışıyor, diğer yandan da AB hükümetleri arasında tek seslilik sağlayarak Washington ile pazarlıklarda Avrupa'nın elini güçlendirmeyi hedefliyor. Merz liderliğinde kurulması beklenen hükümet, Almanya içinde de bir yandan reformlar, bir yandan da teşvik paketleriyle Alman ekonomisini canlandırmayı planlıyor. Bu kapsamda üreticilerin vergi yükünün hafifletilmesi, enerji ücretlerinin düşürülmesi, dijitalleşme, yeni teknolojiler gibi alanlarda yatırımların teşvik edilmesi öngörülüyor. Almanya'nın müstakbel başbakanı Friedrich Merz, koalisyon müzakereleri sırasında göç politikasında köklü değişiklikler konusunda ısrarcı oldu, SPD'nin bazı alanlarda geri adım atmasıyla uzlaşma sağlandı. Koalisyon sözleşmesine göre hükümetin yeni politikasının esası, \"Göçü düzene sokmak ve yönetmek, düzensiz göçü etkili bir şekilde geriletmek\" olacak, bunun için eldeki tüm hukuki imkanlar kullanılacak. CDU/CSU'nun ısrarlarıyla sözleşmeye, sınırlarda kontrollerin arttırılacağı, sığınmacıların sınırlardan geri gönderileceği, Almanya'da geçici koruma statüsüne sahip sığınmacılar için aile birleşiminin iki yıl süreyle askıya alınacağı eklendi. Anayasal bir hak olan iltica hakkının korunmasını, atılacak adımların uluslararası sözleşmelere ve AB hukukuna uygun olmasını talep eden SPD'nin bu öncelikleri de sözleşmeye yansıtıldı, böylece uzlaşma sağlandı. Koalisyon sözleşmesinde \"Avrupa'daki komşularımızla koordineli bir şekilde, ortak sınırlarımızda, iltica arayışında olanları da içerecek şekilde, geri gönderme işlemleri gerçekleştireceğiz\" ifadelerine yer verildi. Son dört yıldır SPD tarafından yönetilen İçişleri Bakanlığı, yeni dönemde muhafazakar CSU partisinde olacak. Hristiyan Demokratlar, yeni dönemde düzensiz göçü azaltacak sert önlemler alarak aşırı sağcı Almanya için Alternatif (AfD) partisine kayan oyları geri kazanmayı hedefliyor. Son kamuoyu anketleri, 23 Şubat seçimlerinde yüzde 28,5 oy alan CDU/CSU'ya desteğin son altı haftada yüzde 24'e gerilediğini gösteriyor. Bild gazetesinin yayınladığı Ipsos anketinde aşırı sağcı AfD, yüzde 25'lik oy oranına ulaşarak ilk kez bir kamuoyu anketinde birinci parti konumuna ulaştı. Koalisyon sözleşmesinde, göçmenlerin Alman vatandaşlığına geçişini zorlaştıracak adımlar da yer aldı. Buna göre Olaf Scholz döneminde getirilen ve başarılı, iyi entegre olmuş göçmenler için üç yıl içerisinde Alman vatandaşlığına geçme imkanı sağlayan düzenlemeye son verilecek. Bunun karşılığında CDU/CSU, Türklere çifte vatandaşlık hakkının iptal edilmesi konusundaki ısrarından vazgeçti. Koalisyon ortakları yeni dönemde savunma harcamalarını ciddi oranda artırmayı, Avrupa'nın güvenliği için daha fazla sorumluluk üstlenmeyi hedefliyor. Milyarlarca euroluk savunma harcaması için borçlanmaya gidilmesine imkan verecek Anayasa değişikliklerinin geçen ay kabul edilmesinin ardından yeni hükümet bu alanda Avrupalı partnerleriyle daha yakın bir işbirliği amaçlıyor. Koalisyon sözleşmesinde \"Özgürlük ve barışı güvence altına almak için savunma ve caydırıcılık kapasitemizi güçlendiriyoruz. Güç, barışın ön koşuludur. Kendimizi savunmak zorunda kalmamak için kendimizi savunabilir durumda olmak istiyoruz\" ifadeleri dikkat çekiyor. Almanya'nın Ukrayna'ya güçlü desteğinin süreceği vurgulanırken, \"Ukrayna'nın yanında duruyoruz, Ukrayna aynı zamanda bizim özgürlüğümüzü ve kurallara dayalı uluslararası düzeni savunuyor. Ukrayna ile birlikte müzakere edilecek adil bir barışı hedefliyoruz\" ifadelerine yer veriliyor. Merz liderliğindeki yeni hükümette savunma bakanlığı, Sosyal Demokratlar'da olacak. 2023 yılından bu yana Almanya'nın savunma bakanı olarak görev yapan ve ülkenin en popüler siyasetçilerinden olan Boris Pistorius'un bu görevini sürdürmesi bekleniyor. Koalisyon sözleşmesi, Türkiye ile ilişkilerin önümüzdeki aylarda nasıl şekilleneceği konusunda da önemli ipuçları sunuyor. Türkiye'nin geçmişte AB'ye tam üye olmasına karşı çıkmış olan CDU'nun bu yaklaşımı, yeni koalisyon sözleşmesinde de kendisini gösteriyor. Türkiye'den, AB'ye aday ülkeler arasında değil, \"AB'nin komşuları\" kapsamında söz edilirken, Berlin'in yeni dönemde, özellikle güvenlik ve göç konularında, Ankara ile işbirliğini geliştirmek istediği vurgulanıyor. Koalisyon sözleşmesinin \"Dış Politika\" başlığı altında Türkiye konusunda şu ifadeler yer alıyor: \"Türkiye, NATO içinde önemli bir stratejik partner, AB'nin komşusu ve Ortadoğu'da etkili bir aktördür. Güvenlik politikasından göçe uzanan alanda, jeopolitik sınamalara karşı birlikte hareket etmek istediğimiz bir ülkedir. \"Demokrasi, hukuk devleti ve insan hakları durumunun temel olarak iyileştirilmesi bizim açımızdan merkezi önemde bir unsurdur.\" Seçimlerden önceki açıklamalarında Türkiye ile ilişkiler, AB-Türkiye işbirliğinin geliştirilmesi konularında daha olumlu açıklamalar yapan Hristiyan Demokratlar ve Sosyal Demokratların, son haftalarda daha şüpheci ve temkinli ifadeler kullanmaları dikkat çekiyor. Parti kaynakları, bunun gerisinde son dönemde Türkiye'de yaşanan iç siyasi gelişmelerin, İstanbul Büyükşehir Belediyesi Başkanlığı görevinden uzaklaştırılan Ekrem İmamoğlu ve çok sayıda muhalif ismi hedef alan operasyonların etkili olduğunu kaydediyorlar. Koalisyon sözleşmesinde, Türkiye'nin AB'ye tam üyelik sürecinden değil, AB-Türkiye ikili ilişkilerinden söz edilirken, \"AB ve Türkiye arasındaki ilişkiler özel stratejik öneme sahiptir. Türkiye'nin AB'nin değerler düzeninden giderek uzaklaşmasından üzüntü duyuyoruz\" ifadelerine yer veriliyor. Müstakbel iktidar ortaklarının uzlaşmaya vardıkları koalisyon sözleşmesi, ülkedeki göçmenler ve Müslüman kuruluşlardan ise eleştiriler aldı. Almanya Türk Toplumu (TGD), koalisyon müzakerelerinin yürütüldüğü süreçte göçmen kökenli siyasetçilerin dışlanmasını, göçmenlerin sorunlarına yeterince değinilmemesini eleştirdi. TGD Eş Genel Başkanı Gökay Sofuoğlu, müstakbel iktidar ortaklarından göçmenlerin Almanya'ya olumlu katkılarını da dikkate alan, fırsat eşitliğini güçlendirici, göçmenlerin siyasette temsilinin önünü açacak adımlar talep ettiklerini söyledi. Almanya Müslümanlar Merkez Konseyi açıklama yaparak, ülkede sayıları 6 milyonu bulan Müslümanların karşı karşıya bulunduğu sorunların, toplumda artan Müslüman karşıtı ırkçılığın, koalisyon sözleşmesinde yer bulmamasını eleştirdi. Kuruluş, sözleşmede Müslümanlara yalnızca güvenlik sorunları, radikal ideolojilerle mücadele bağlamında değinildiğine dikkat çekti. Göçmen haklarını savunan sivil toplum kuruluşu BKMO ise oluşturulacak kabinede bakanların dörtte birinin göçmen kökenli siyasetçilerden seçilmesi çağrısını yaptı. BKMO açıklamasında \"Toplumsal uyum isteniyorsa eğer, toplumsal gerçeklerin de kabineye yansıtılması gerekiyor. Temsil, lüks bir talep değildir, demokrasiye güvenin ön koşuludur\" denildi.", "summary": "Almanya'da Hristiyan Demokratlar (CDU/CSU) ve Sosyal Demokratlar (SPD) arasında uzun müzakereler sonucu oluşturulan yeni koalisyon hükümeti, göç, ekonomi ve dış politika gibi alanlarda iddialı değişiklikler öngörüyor. Friedrich Merz'in başkanlığında kurulacak hükümet, Almanya'nın ekonomik toparlanmasını ve Avrupa'da güçlü bir konum almasını hedefliyor. Koalisyon sözleşmesinde, göç politikasında sert önlemler ve göçmenlerin vatandaşlık geçişinin zorlaştırılması yer alırken, Türkiye ile ilişkiler de özel stratejik öneme sahip olacak şekilde ele alındı. Koalisyon, Türkiye'nin AB üyeliği sürecine karşı çıkmakla birlikte, güvenlik ve göç konularında işbirliğini geliştirmeyi amaçlıyor. Koalisyon sözleşmesi, göçmen hakları savunucuları ve Müslüman kuruluşlardan eleştiriler aldı."}
{"text": "İlçede faaliyet gösteren 7 farklı fabrikaya yemek veren bir firmanın öğle yemeğinde servis ettiği tavuktan yiyen toplam 126 işçi bir süre sonra kusma ve baş dönmesi şikayetleriyle çeşitli hastanelere başvurdu. İşçilerin hayati tehlikesinin bulunmadığı ancak hastanelere başvuran kişi sayısında artış olabileceği bildirildi.", "summary": "126 işçi, tavuk yedikten sonra kusma ve baş dönmesi şikayetleriyle hastanelere başvurdu. Hayati tehlike bulunmuyor, ancak başvuran sayısının artması bekleniyor."}
{"text": "İstanbul Cumhuriyet Başsavcılığınca, İstanbul Büyükşehir Belediyesine (İBB) yönelik yolsuzluk soruşturmasında tutuklanmasının ardından İBB Başkanlığı görevinden uzaklaştırılan Ekrem İmamoğlu'nun iki ayrı soruşturma için 31 Ocak'ta ifade için geldiği Çağlayan'daki İstanbul Adliyesi önünde toplanan kalabalıktan bazı kişilerin kolluk güçlerine mukavemet ettiği gerekçesiyle başlatılan soruşturma tamamlandı. Hazırlanan iddianamede, 5 polis memuru \"müşteki\", CHP İstanbul İl Başkanı Özgür Çelik, İstanbul İl Gençlik Kolları Başkanı Erdem Kara'nın da aralarında olduğu 26 kişi \"şüpheli\" olarak yer aldı. İddianamede, olay günü toplanan kalabalığa dağılmaları konusunda uyarı yapıldığı, söz konusu ihtarın dosyadaki kamera görüntülerinde görüldüğü kaydedildi. Şüphelilerin güvenlik güçlerince oluşturulan hatta mukavemet gösterdiği ve dağılmamakta ısrar ettiği belirtilen iddianamede, \"Toplantı ve Gösteri Yürüyüşleri Kanunu'na muhalefet\" suçunu işledikleri belirtildi. İddianamede, şüphelilerin fikir ve eylem birliği içerisinde birlikte hareket ederek müşteki polis memurlarını yaraladıkları, olay yerinin çok kalabalık ve yaşanılan arbedenin büyük olması nedeniyle hangi şüphelinin hangi müştekiyi yaraladığının tespitinin mümkün olmadığı ve \"birden fazla kişi ile birlikte görevi yaptırmamak için direnme\" suçunu işledikleri vurgulandı. Müşteki polis memuru M.Y'de ikinci derece kemik kırığı oluştuğuna ilişkin rapor düzenlendiği ve \"basit tıbbi müdahaleyle giderilemeyecek ölçüde yaralandığı\" belirtilen iddianamede, M.Y'nin kim tarafından yaralandığını tespit etmenin mümkün olmadığı, şüphelilerin tamamının müştekiye yönelik \"kasten yaralama\" suçunu işledikleri kaydedildi. Olay sırasında İstanbul Emniyet Müdürlüğü Çevik Kuvvet Şube Müdürlüğüne ait 12 çevik kuvvet boy kalkanı ve iki personel kaskının zarar gördüğü, kalkanların maliyetinin 1920 avro, kaskların ise 4 bin lira olduğunun zarar tespit tutanaklarında düzenlendiği ifade edilen iddianamede, şüphelilerin tamamının söz konusu eylemden ortak sorumlu oldukları ve \"kamu malına zarar verme\" suçunu işledikleri belirtildi. İddianamede, 26 şüphelinin, \"görevi yaptırmamak için direnme\", \"kanuna aykırı toplantı ve yürüyüşlere silahsız katılarak ihtara rağmen kendiliğinden dağılmama\", \"kasten yaralama\" ve \"kamu malına zarar verme\" suçlarından 3 yıl 11'er aydan 17'şer yıla kadar hapsi talep edildi. İddianame, değerlendirilmek üzere Asliye Ceza Mahkemesine gönderildi.", "summary": "Ekrem İmamoğlu'nun adliye önünde toplanan kalabalıkla ilgili soruşturma tamamlandı. 5 polis memuru müşteki, CHP İstanbul İl Başkanı ve 26 kişi şüpheli olarak yer aldı. Şüpheliler, polislere mukavemet gösterip yaralanmalarına neden oldukları gerekçesiyle \"görevi yaptırmamak için direnme\", \"kasten yaralama\" ve \"kamu malına zarar verme\" suçlarından yargılanacak. 26 şüphelinin 3 yıl 11 ay ile 17 yıl arasında hapsi talep ediliyor."}
{"text": "Başsavcılıktan yapılan açıklamada, İBB'ye yönelik yolsuzluk soruşturmasıyla ilgili bir kısım sosyal medya platformlarında manipülatif nitelikte bilgilerin paylaşıldığı ifade edildi. Söz konusu paylaşımların yanıltıcı vasıfta olduğu ve yargılamayı etkileme amacı taşıdığının anlaşıldığı belirtilen açıklamada, paylaşımın içeriğini oluşturan ve yayanlar hakkında resen soruşturma başlatıldığı bildirildi. Açıklamada, \"Ayrıca yürütülen mali nitelikli soruşturma kapsamında bu aşamada paylaşımda belirtildiği gibi bir gizli tanık bulunmamaktadır. Kamuoyunun bilgisine duyurulur.\" ifadesi kullanıldı.", "summary": "Başsavcılık, İBB'ye yönelik yolsuzluk soruşturmasıyla ilgili sosyal medyada manipülatif paylaşımlar yapıldığını belirtti. Paylaşımların yanıltıcı olduğu ve yargılamayı etkileme amacı taşıdığı ifade edilerek, bu paylaşımları yapanlar hakkında soruşturma başlatıldı. Ayrıca, soruşturma kapsamında gizli tanık bulunmadığı açıklandı."}
{"text": "Irak Başbakanı Muhammed Şiya es-Sudani, AAtölye'de Orta Doğu'nun güncel ve kilit meselelerinden biri olan Türkiye-Irak ilişkilerinin ikili, bölgesel ve uluslararası boyutlarını değerlendirmek amacıyla düzenlenen \"ODAK: Türkiye-Irak İlişkileri\" programına konuk oldu. Anadolu Ajansı (AA) Yönetim Kurulu Başkanı ve Genel Müdürü Serdar Karagöz, “Odak: Irak” programı kapsamında Irak Başbakanı Muhammed Şiya es-Sudani’yi karşılayarak program alanına birlikte giriş yaptı. Başbakan Sudani, Türkiye-Irak ilişkilerinin bir komşuluk ilişkisi olarak tanımlamanın yeterli olmayacağını, iki ülke arasındaki ilişkilerin zamanla arttığını ve geliştiğini söyledi. İki ülke arasındaki ilişkilerin belirli temeller üzerine oturduğunu ifade eden Sudani, Türkiye-Irak ilişkilerinin temelde \"teröre karşı mücadele\" bağlamında şekillendiğini aktardı. Sudani, şöyle devam etti: \"Türkiye ile olan ilişkilerimize, bahsettiğimiz söz konusu gelişmeler ve dönüşümler bağlamında stratejik bir gözle bakıyoruz. Bunu geçici bir süreçle değerlendirmiyoruz. Dolayısıyla Türk-Irak ilişkilerinin istikrar denkleminin bir parçası olmasını istiyoruz; tasfiye veya çarpışma denkleminin değil. Bu da bizi Türkiye ile kalkınma temelli bir ilişki kurmaya yöneltiyor.\" Kalkınma Yolu Projesine değinen Sudani, bunun stratejik bir proje olduğunu, sadece bir yol projesi olmadığını dile getirdi. Sudani, Kalkınma Yolu'nu aynı zamanda ekonomik entegrasyon projesi olarak gördüklerini belirterek, \"Şu anda Orta Doğu'nun en önemli projelerinden birisi ve en kısa sürede tamamlanmasını düşünüyoruz.\" dedi. Filistin meselesine bakış açılarının ülkesinin tüm kurumlarıyla çok net olduğunu vurgulayan Sudani, şunları kaydetti: \"(Filistin meselesini) Biz çok net bir ifade ederiz ki medyada da bunu siyaset ve medya bağlamında ve hukuk çerçevesinde ve insani çerçevede değerlendiriyoruz. Aynı şekilde Irak'ın üstün çıkarlarını korumak için de çabalamak zorundayız. Savaşlardan ve çatışmalardan mümkün olduğunca kaçınmaya çalışıyoruz. (İsrail Başbakanı Binyamin) Netanyahu hükümeti bu bölgeyi savaş ateşine, çatışma ateşine sürüklemek istiyor.\" Başbakan Sudani, programda ağırlandığı için AA'ya teşekkürlerini sunarak, etkinlikte bulunmaktan duyduğu memnuniyeti dile getirdi. Türkiye ile Irak arasındaki ilişkileri sadece bir komşuluk ilişkisi olarak tanımlamanın yeterli olmayacağını vurgulayan Sudani, iki ülke arasında tarih, medeniyet, din, kültür ve toplumsal ilişkilerin de olduğuna işaret etti. Sudani, iki ülkenin insani ilişkilerinin de çok güçlü olduğunu belirterek, bu ilişkilerin zamanla sürekli geliştiğini söyledi. Ankara-Bağdat ilişkilerinin \"temeller\" üzerine oturduğu değerlendirmesini yapan Sudani, ilişkilerin birtakım dinamiklere sahip olduğunu dile getirdi. Sudani, Türkiye-Irak ilişkilerinde teröre karşı mücadele ve güvenlik konusunun önemine dikkati çekerek, \"İki ülke de bu sorunla karşı karşıya. Bizler ortaklık, ortak işbirliği içinde ve birlikte hareket ve ortak mutabakat çerçevesinde hareket ediyoruz. Aynı şekilde karşılıklı saygı ve karşılıklı bağlılık arasında ve içişlerine karışmama ilkesi çerçevesinde hareket ediyoruz.\" dedi. Su meselesinin iki ülke ilişkilerindeki önemine değinen Sudani, bu konunun gıda ve çevresel güvenlikle alakalı hassas bir konu olduğu değerlendirmesini yaptı. Sudani, bu noktada karşılıklı mutabakat çerçevesinde hareket edildiğini, bu hususta iklim koşullarının dikkate alınması ve sürecin iyi komşuluk ilişkileri çerçevesinde yürütülmesi gerektiğini belirtti. Başbakan Sudani, su konusunun karşılıklı ilişkiler çerçevesinde ve ortak çalışmayla yürütülebileceğine inandığını dile getirdi. Ticaret ve yatırımların öneminin altını çizen Sudani, Türkiye ile Irak arasında bu konuda geniş işbirliği olduğunu söyledi. Sudani, Türkiye'nin, ülkesinin başlıca ticaret ortaklarından birisi olduğuna işaret etti. Başbakan Sudani, Türkiye'nin ticaret alanında Irak için \"çok önemli\" bir ülke olduğunu dile getirdi, birçok ülkenin Irak'ta yatırımlara sahip olduğunu belirtti. Irak petrolünün Türkiye üzerinden ihraç edildiğini söyleyen Sudani, doğal gaz alanında yatırımlar ve elektrik konusunda işbirliğinin olduğu mesajını verdi. Sudani, Kalkınma Yolu Projesi'ni \"çok önemli\" olarak nitelendirerek, bununla ürün ve mal sevkiyatının sağlanacağını, projenin aynı zamanda bölge ülkelerinin ekonomik entegrasyonu için önemli olduğunu dile getirdi. Türkiye ile Irak arasındaki toplumsal, kültürel ve eğitimle alakalı ilişkilere de değinen Sudani, Iraklı gençlerin Türkiye'yi çokça ziyaret ettiğini ve eğitim için geldiğini belirtti. Sudani, Irak-Türkiye ilişkilerinin \"dengeli, dostane ve ortak çıkarlara\" dayalı ilişkiler olduğunu vurguladı. Bölgedeki gelişmelerin \"tehlikeli\" olduğunu belirten Başbakan Sudani, bunların bölgenin haritasının yeniden şekillenmesinden kaynaklı olduğu değerlendirmesini yaptı. Sudani, bölge ülkelerinin kendi konumunu ve rolünü yeniden değerlendirmek ve şekillendirmek durumunda olduğunu dile getirdi, ülkesinin \"olumsuz\" etkilenmemesi gerektiğini söyledi. Bağdat'ın şu an \"gözlemci pozisyonunda\" olduğunun altını çizen Sudani, Irak dış politikasının \"dengeyi\" esas aldığını vurguladı. Sudani, Irak'ın çok sayıda savaşla yüzleştiğini, ülkesinin yeniden hesapların görüldüğü bir arena haline gelmesini istemediklerini ifade etti. Başbakan Sudani, bütün düşmanlıkların sona erdiği, diyaloğun geliştirildiği ve ortak çıkarların gerçekleştiği bir Irak istediklerini belirtti. Filistin'deki duruma değinen Sudani, orada korkunç bir katliam ve soykırım olduğunu, Filistinli masum kadınlar ve çocukların her gün katledildiğini, korkunç bir yıkım yaşandığını söyledi. Sudani, Suriye ve Yemen'deki duruma ilişkin, ABD'nin \"yeni bir politikası\" olduğunu ve İran ile ilişkilerinde yeni dönem başlatmasını \"olumlu\" olarak gördüklerini ifade etti. Sudani, ülkesinin terör örgütü PKK konusunda açık ve net bir görüşe sahip olduğunu dile getirerek, \"Biliyorsunuz bu örgüt Türkiye'de Irak hukukuna göre yasaklanmış durumda. Ulusal Güvenlik Konseyi tarafından çıkarıldı bu karar.\" dedi. Terör örgütü PKK'nın Irak topraklarındaki herhangi bir silahlı eyleminin Irak için egemenlik ihlali sayıldığına işaret eden Sudani, \"Bizim topraklarımızda bulunması bir istismar sayılır. Keza komşu ülkelere saldırması bizim anayasamıza aykırı bir durum. Dolayısıyla biz hükümet ve devlet olarak herhangi bir tarafın Irak topraklarını kullanarak bir sıçrama tahtası haline getirmesine müsaade etmemeliyiz.\" diye konuştu. Sudani, terör örgütü PKK'nın silah bırakma sürecini \"çok doğru ve önemli bir adım\" olarak gördüklerini belirterek, \"Güvenlikle alakalı herhangi bir husus Irak hükümetiyle koordinasyon olmaksızın mümkün değil ve Irak'ın egemenliğiyle bağlantılı bir konu bu aynı zamanda. Dolayısıyla karşılıklı işbirliği ve koordinasyon çerçevesinde bunun sürdürülebileceğini düşünüyoruz.\" ifadesini kullandı. Özellikle Irak-Türkiye sınırı bağlamında Irak'ın sınırlarını kontrol altında tutmaya çalıştıklarını vurgulayan Sudani, şöyle devam etti: \"Herhangi bir grubun, herhangi bir örgütün orada komşu ülkelerin güvenliğini tehdit eden herhangi bir davranışta bulunmasını engellemeye çalışıyoruz. Özellikle Türkiye bağlamında bunu yapmaya çalışıyoruz. Biz güvenliğin ortak bir çıkar olduğunu düşünüyoruz. Türkiye olsun, İran olsun diğer komşu Arap ülkeleri olsun, hepsinin güvenliğini ortak bir entegre güvenlik olarak değerlendiriyoruz ve biz bu bağlamda bölgenin istikrar bulması açısından bunu önemli görüyoruz.\" Sudani, Antalya'da yapılan \"Türkiye-Irak Yüksek Düzeyli Güvenlik Mekanizması 5. Toplantısı\"na işaret ederek, \"Sonuçları son derece olumluydu. Özellikle ortak işbirliği ile koordinasyon bağlamında son derece önemliydi.\" dedi. Kalkınma Yolu Projesi'nin \"karşılıklı bir ekonomik sinerji\" oluşturacağını ifade eden Sudani, \"Keza minimum maliyetle kazanımlar elde edilecek. Bizim yaptığımız fizibilite çalışmaları bunu gösteriyor. Daha az maliyetle daha hızlı bir ticari ulaşım imkanı sağlayacak.\" diye konuştu. Kalkınma Yolu Projesi'nin bünyesine dahil olan ülkelerin ekonomik ihtiyaçlarını destekleyecek bir proje olacağını belirten Sudani, proje süreciyle ilgili şunları kaydetti: \"Biz, haziran ayı başı itibarıyla bazı şeylerin somutlaşacağını düşünüyoruz. Türkiye, Irak, Katar ve Birleşik Arap Emirlikleri arasında bakanlık düzeyinde koordinasyon da devam ediyor ve bu koordinasyon çalışmaları da keza ilk sonuçları ortaya çıktıktan sonra bakanlık düzeyinde tartışılacak. Bu 4 ülke birlikte hareket edecek. Dolayısıyla sürekli devam eden bir çalışma var ve tüm tarafları ilgilendiren yönleri var. Bir an önce tamamlanacağını düşünüyoruz.\" Sudani, Çin'in Kuşak-Yol Projesi gibi farklı projelerle Kalkınma Yolu Projesi'nin belli noktalarda kesişme ihtimali olduğuna işaret ederek, \"Diğer komşu ülkelerle tabii ki ilişkilerimiz devam ediyor, diyaloglarımız devam ediyor. Biz sadece 4 ülkeyle sınırlı kalmak istemiyoruz.\" dedi. Diğer ülkelerin de Kalkınma Yolu Projesi'nin uygulanması, ortak entegrasyonun ve bölgesel bağlantının sağlanabilmesi açısından dahil olmasını istediklerini belirten Sudani, şunları söyledi: \"ABD'nin de bu projeye ilgisi var. Amerikalı iş adamları Irak'ı ziyaret ediyorlar. Yaklaşık 1 ay önce Amerika'dan bir iş adamları heyeti Irak'ı ziyaret etti ve kendilerine projenin detaylarını ifade ettik. Son derece ilgi gösterdiler projenin uygulamasına dahil olma noktasında. Dolayısıyla biz sadece yol üzerindeki ülkelerden bahsetmiyoruz.\" Sudani, Türkiye-Suriye sınırında lojistik ihtiyaçların karşılanması noktasında Türkiye ile koordinasyonun sürdüğünü de belirterek, \"Dolayısıyla sadece Irak ile Türkiye'yi birbirine bağlayan bir yoldan bahsetmiyoruz. Bunun birçok alt dalları olacak, Suriye'ye doğru, Ürdün'e doğru belki alt kolları olacak. Böylece çıkarlar bütün bölge çapında yayılacak diye düşünüyoruz, ülkeler arasında.\" diye konuştu. Irak'ta 11 Kasım 2025'te yapılması planlanan seçimlerin ardından olası yönetim değişikliğinin Türkiye-Irak ilişkilerine etkisine dair soruya Sudani, \"Türkiye ile olan ilişkilere Irak'ın bakışı, artık karar verilmiş, Irak'taki tüm siyasi taraflarca kabul edilmiş bir bakış açısı. Dolayısıyla seçim sonuçları ne olursa olsun mutlaka, kesinlikle Türkiye ile olan ilişkilerin sürdürülmesi yönünde olacak. Bizim bıraktığımız yerden devam edilmesi yönünde olacak.\" yanıtını verdi. Sudani, Türkiye-Irak ilişkilerinin karşılıklı ticaret, karşılıklı yatırım fırsatları, güvenlik ve işbirliği koordinasyonu bağlamında var olduğunu belirterek, \"Bunların hepsi önemli konular. Bunlar kurumsal yapı, diplomatik bir ilişki düzeyindeyiz. Dolayısıyla ortak komiteler ve belli bakanlıklar düzeyinde görüşmelerimiz devam ediyor. Dolayısıyla bu ilişkiler, Türkiye ile Irak arasında geleceğe dönük olarak iki ülkenin ilişkilerinin güçlendirilmesi, artırılması ve zenginleşmesi bağlamında garantidir diye düşüyoruz.\" ifadesini kullandı. Başbakan Sudani, programın ana oturumunun ardından izleyicilerin sorularını da yanıtladı. Bölgede yaşanan meydan okumaların ortaya çıkan birtakım fırsatların değerlendirilebileceğini dile getiren Sudani, sınır ötesi sıkıntılar, güvenlik sorunları ve teröre karşı mücadelenin yanı sıra enerji, su ve gıda güvenliği konularında dostane ve işbirlikçi yaklaşımla Türkiye ile ilişkileri geliştirebileceklerini söyledi. Sudani, Türkiye ile ilişkilerin giderek ilerlediğini belirterek \"Ama bununla beraber burada vaktimiz olmayan birçok anlaşmazlık konularımız da var. Birtakım zorluklar da söz konusu ama biz bu zorlukları bir fırsata dönüştürme çabasındayız, bir işbirliği fırsatına dönüştürmeye çalışıyoruz.\" diye konuştu. Su meselesiyle alakalı onlarca yıl sürecek birçok proje ortaya koyduklarına işaret eden Sudani, bu projeleri Türk şirketleri üzerinden uygulamak istediklerini; Türkiye ve Irak heyetleri arasında teknik danışmanlık hizmetleri aldıklarını belirtti. Sudani, zorlukları uzun vadeli ve sürdürülebilir çözümlere dönüştürme çabasında olduklarını vurguladı. Terör örgütü PKK'nın silah bırakma sürecinde Irak ile Türkiye arasındaki iletişime dair soruyu yanıtlayan Sudani, \"Türkiye'nin sürdürdüğü bu süreç ve terör örgütünün silahlarını bırakması bağlamındaki adımları çok önemli görüyoruz.\" ifadesini kullandı. Sudani, PKK'yı yasaklı örgüt olarak gördüklerini ve Irak topraklarında siyasi veya silahlı faaliyet göstermesine izin vermediklerinin altını çizerek \"Bu, Türkiye'nin güvenliğine aykırı bir durum. Dolayısıyla Türkiye ile bizim aramızda ortak komiteler var, ortak bir koordinasyon var. Bu bağlamda ilişkilerimiz sürüyor. Bizim ulusal egemenliğimize zarar vermeyecek, Türkiye'nin güvenliğine zarar vermeyecek şekilde bir çözüme nasıl ulaşılması, nasıl bir mutabakata ulaşılacağı noktasında çaba harcıyoruz. Dolayısıyla sorunun yakında çözülmesini temenni ediyoruz.\" diye konuştu. İsrail'in Gazze ve bölgedeki saldırılarına işaret eden Sudani, savaşın sona erdirilmesi ve çatışma alanının genişletilmemesi yönünde ABD ile temas halinde olduklarını paylaştı. Sudani, bölgesel tırmanmayı engellemek için İran'la da diyaloğu sürdürdüklerini aktararak \"Hamdolsun ki şu anda da önemli bir aşamaya gelmiş durumdayız artık. Yeni bir anlaşma sürecinin geleceğini ve bölgenin istikrarının sağlanacağını düşünüyoruz.\" dedi. Orta Doğu bölgesindeki sorunun kökeninin Filistin meselesi olduğuna dikkati çeken Sudani, \"Filistin meselesi çözülmeden, bölgedeki Filistin halkının çıkarlarının gerçekleşmesi mümkün olmayacak. Meşruiyet sahibi olan bir toplumdan bahsediyoruz. Kendi geleceğini takdir hakkına sahip olan bir halktan bahsediyoruz ve bu sorun çözülmediği sürece çatışmalar devam edecek.\" ifadelerini kullandı. Sudani, uluslararası toplumu, sorunu sona erdirmek için çaba göstermeye çağırdı. Sudani, ülkesinin, terör örgütü DEAŞ'la mücadele mekanizması kapsamında hangi adımları atacağı ve Suriye'nin istikrarına nasıl katkı sağlayacağına ilişkin soruyu, \"Irak, Suriye'nin güvenliğine ve istikrarına çok önem veriyor ve kardeş Suriye halkının sorunlarının bir an önce çözülmesini istiyor.\" şeklinde cevapladı. Suriye halkının uzun yıllardır sıkıntılı bir yaşantıyı sürdürdüğüne işaret eden Sudani, Suriye halkının tercihlerine saygı duyduklarının ve buna müdahale etmediklerinin altını çizdi. Sudani, yeni yönetimle ilişkileri sürdürdüklerine dikkati çekerek \"Bizim çok net bir tavrımız var. Endişelerimizi ve çekincelerimizi ifade ediyoruz bazı konularda. Bunların başında Suriye'de yaşananlar ile Irak'ta 2003 sonrasında yaşananlar arasında bir benzerlik var. Suriye'de de bir çeşitlilik var, Irak'ta olduğu gibi. Bizler, yeni yönetimin, geçmişteki hataları, biz nasıl göz ardı ettiysek, onların da göz ardı edip bunlara hoşgörü göstermesini bekliyoruz.\" diye konuştu. Suriye yönetiminin ülkedeki herkesin hak, özgürlük ve dini değerlerine saygı göstermesini; vatandaşlık ve insan hakları ilkelerini esas almasını beklediklerini paylaşan Sudani, bunun \"istikrarın anahtarı\" olduğunu düşündüklerini dile getirdi. Sudani, terör örgütü DEAŞ'ın bölge ve Suriye için tehlikeli olduğunu vurguladı. İsrail'in Suriye'ye müdahaleleri konusunda da bir tavır alınması gerektiğinin altını çizen Sudani, İsrail'in müdahalesinin, Suriye'nin geleceği ve toprak bütünlüğü bağlamında tehlikeli olduğunu belirtti. Sudani, \"Bizler, bölgesel çabalara destek veriyoruz. Suriye topraklarının bütünlüğünü destekliyoruz ve yabancı müdahaleyi her kim olursa olsun, reddediyoruz. Suriye halkının kendi tercihiyle baş başa bırakılmasını istiyoruz. Yeni, kapsamlı, kuşatıcı bir siyasi sürecin başlatılmasını istiyoruz. Ülkenin güvenli ve istikrarlı olmasını istiyoruz.\" diyerek Irak'ın yeniden imar projeleri de dahil olmak üzere, bu süreci desteklemeye hazır olduğuna dikkati çekti. Irak Başbakanı, son olarak, \"Türkiye'ye sevgi, takdir ve selamlarımı iletiyorum. Türkiye halkı bizim kardeşimiz. Çok güzel ilişkilerimiz oldu tarih boyunca.\" ifadelerini kullandı. Iraklıların turizm, tedavi ve eğitim için Türkiye'de çokça bulunduğunu vurgulayan Sudani, Türklerin de Irak'ta güzel faaliyetler gösterdiğini söyledi. Sudani, iki kardeş ülke arasındaki ilişkileri korumak zorunda olduklarını belirterek hükümetlerin resmi ilişkilerle bunları desteklemesi gerektiğini kaydetti. Anadolu Ajansı (AA) Yönetim Kurulu Başkanı ve Genel Müdürü Serdar Karagöz, etkinliğin sonunda, Irak Başbakanı Sudani'ye geri dönüşüm malzemelerinden yapılan metal bir fotoğraf makinesi ile AA'nın, İsrail'in Gazze'deki katliamını delillerle ortaya koyduğu \"Kanıt\" kitabını hediye etti.", "summary": "Irak Başbakanı Muhammed Şiya es-Sudani, Türkiye-Irak ilişkilerini değerlendirirken, iki ülke arasındaki stratejik bağların güçlendirilmesi gerektiğini vurguladı. Türkiye'nin, Irak için önemli bir ticaret ortağı olduğunu belirten Sudani, Kalkınma Yolu Projesi'ni Orta Doğu'nun en önemli projelerinden biri olarak tanımladı. Irak’ın güvenliğine dair açıklamalar yapan Sudani, PKK'nın silah bırakma sürecinin önemini ve bölgedeki istikrar için çözüm arayışlarını vurguladı. Ayrıca, Filistin meselesinin bölgeyi etkileyen temel sorun olduğunu belirtti. Türkiye ile Irak arasındaki ilişkilerin güçlendirilmesi gerektiğini belirten Sudani, her iki ülkenin karşılıklı işbirliği ile bölgesel sorunlara çözüm bulmasını önemsediklerini ifade etti."}
{"text": "Amasya Türk Telekom Anadolu İmam Hatip Lisesi Fen ve Sosyal Bilimler Proje Okulu'nda eğitim gören bir grup öğrenci, okuldaki kermeste, \"En Sevdiğim Kitabım Gazze için\" sloganıyla evlerindeki kitaplarını arkadaşlarına sattı. Kermesin açılış töreninde konuşan İl Müftüsü Hamza Bayram, toplumun her kesiminden Filistinli Müslümanlara maddi ve manevi destek verildiğini vurguladı. Bayram, Gazze'de yaşanan zulme göz yummayan, soykırıma sessiz kalmayan Türk Telekom Anadolu İmam Hatip Lisesi öğrencilerine teşekkür etti. Okul müdürü Ahmet Eren de dünyanın gözü önünde yaşanan bu insanlık dramına farkındalık oluşturmak için okullarında etkinlikler düzenleyerek Filistin halkına destek vermeye devam edeceklerini belirtti. Kermeste kitap satışında elde edilen 25 bin lira Diyanet Vakfı ve Türk Kızılay aracılığıyla Gazze'ye bağışlandı. Kermese Amasya Üniversitesi İlahiyat Fakültesi Dekanı Prof. Dr. Hasan Yerkazan, Diyanet İşleri Başkanlığı Başkanlık Vaizi Dr. Mehmet Fatih Tunç, öğretmenler, öğrenciler ve veliler katıldı.", "summary": "Amasya Türk Telekom Anadolu İmam Hatip Lisesi'nde düzenlenen kermeste, öğrenciler \"En Sevdiğim Kitabım Gazze için\" sloganıyla kitap sattı. Kermeste elde edilen 25 bin lira, Gazze'ye bağışlandı. İl Müftüsü Hamza Bayram, Türk Telekom Anadolu İmam Hatip Lisesi öğrencilerine Filistin'e destek oldukları için teşekkür etti. Okul yönetimi, bu tür etkinliklerle Filistin halkına farkındalık oluşturmayı sürdürmeyi hedeflediklerini belirtti."}
{"text": "Genel Müdürlükten yapılan açıklamaya göre, akşam saatlerine kadar Elazığ ve Tunceli çevrelerinde yerel olarak kuvvetli sağanak ve gök gürültülü sağanak bekleniyor. Ani sel, su baskını, yıldırım, yerel dolu yağışı, ulaşımda aksamalar ve yağış anında kuvvetli rüzgar gibi olumsuzluklara karşı dikkatli ve tedbirli olunması gerekiyor.", "summary": "Elazığ ve Tunceli çevrelerinde akşam saatlerine kadar kuvvetli sağanak ve gök gürültülü sağanak bekleniyor. Ani sel, su baskını, yıldırım, yerel dolu yağışı, ulaşımda aksamalar ve kuvvetli rüzgar gibi olumsuzluklara karşı dikkatli olunması gerektiği uyarısı yapıldı."}
{"text": "Welt gazetesinin haberine göre Merz, Avrupa Birliği'nin İşleyişine İlişkin Antlaşma'nın 72. maddesini devreye sokmak istiyor. Merz seçim kampanyasında verdiği vaadi yerine getirmek amacıyla, ülke sınırlarını kalıcı olarak kontrol altına almak istedi ve bu amaçla göç konusunda \"ulusal acil durum\" ilan etti. Böylece Dublin Anlaşması artık geçerli olmayacak, bunun sonucunda daha fazla sınır kontrolü ve sığınmacı talebinin reddedilmesi söz konusu olacak. Komşu ülkelerin büyükelçileri İçişleri Bakanlığı'nda konuyla ilgili bilgilendirildi. Uygulamanın ne zaman başlayacağı ise henüz bilinmiyor.", "summary": "Friedrich Merz, Avrupa Birliği'nin İşleyişine İlişkin Antlaşma'nın 72. maddesini devreye sokarak, ülke sınırlarını kalıcı olarak kontrol altına almak ve göç konusunda \"ulusal acil durum\" ilan etmek istiyor. Bu adımla Dublin Anlaşması geçerli olmayacak, daha fazla sınır kontrolü ve sığınmacı talebinin reddedilmesi planlanıyor. Komşu ülkelerin büyükelçileri bilgilendirildi, ancak uygulamanın ne zaman başlayacağı henüz açıklanmadı."}
{"text": "ABD'de Washington DC Bölge Yargıcı Barbara Rothstein, Seattle kenti sakinlerine yapılan toplu taşıma yardımlarına ilişkin fonların yanı sıra Boston, New York, San Francisco ve bazı diğer kentlerdeki evsizlere ayrılan yüzlerce milyon dolarlık yardım fonlarının dağıtımına yönelik yeni şartlar getirilmesine ilişkin davada kararını açıkladı. Rothstein, Trump yönetiminin \"çeşitlilik, eşitlik ve kapsayıcılık\" (DEI) programlarıyla mücadele çabaları kapsamında belirlenen bu kuralların uygulanmasının geçici olarak durdurulmasına karar verdi. Karara göre, ABD İskan ve Kentsel Kalkınma Bakanlığı ile Federal Ulaştırma İdaresi'nin (FTA), yeni şartları uygulaması ve yardım fonlarını askıya alması 14 gün boyunca yasaklanacak. Planlanan yeni şartların, ABD Kongresi tarafından onaylanmadığını kaydeden Rothstein, bunun federal fonların daha etkili biçimde yönetilmesini de sağlamayacağını belirtti. Eyalet yönetimlerinin 14 günlük yasağı uzatmak için yollar aradığı bildirildi. \"Çeşitlilik, eşitlik ve kapsayıcılık\" adı altında yürütülen DEI programı çerçevesinde özellikle iş yerlerinde ve okullarda daha \"adil ve eşit\" ortam oluşturmak için çalışmalar yürütülmüştü. Öte yandan DEI, son yıllarda \"siyasileştiği ve kendi ideolojisini dikte ettiği\" gerekçesiyle eleştiriliyor. Trump'ın 20 Ocak'ta göreve gelmesinin ardından \"Hükümetin radikal ve savurgan DEI programlarına ve ayrıcalıklarına son verilmesi\" başlıklı kararname imzalanmış, ardından programın yürürlükten kaldırılmasına yönelik çalışmalar başlatılmıştı.", "summary": "ABD'de Washington DC Bölge Yargıcı Barbara Rothstein, Trump yönetiminin \"çeşitlilik, eşitlik ve kapsayıcılık\" (DEI) programlarına yönelik yeni şartların uygulanmasını geçici olarak durdurdu. Bu karar, özellikle Seattle, Boston, New York ve San Francisco gibi şehirlerde evsizler ve toplu taşıma yardımları için ayrılan fonların dağıtımını etkileyen kurallarla ilgiliydi. Rothstein, bu şartların ABD Kongresi tarafından onaylanmadığını ve federal fonların etkili yönetilmesine katkı sağlamadığını belirtti. 14 günlük yasak uygulanacak, eyaletler süreyi uzatmak için yollar arayacak. DEI programları, son yıllarda eleştirilere hedef olmuştu."}
{"text": "Zelenskiy, İkinci Dünya Savaşı'nda Nazi Almanyası'nın mağlup edilmesinin 80'inci yıl dönümü dolayısıyla başkent Kiev'de sokakta yürüyerek görüntülü bir mesaj paylaştı. Bugünün Nazizm'e karşı zafer günü olarak kutlandığını belirten Zelenskiy, İkinci Dünya Savaşı'nda 8 milyondan fazla Ukraynalının hayatını kaybettiğini ifade etti. Zelenskiy, yaklaşık 3 yıl önce Rusya'nın Ukrayna'ya karşı savaş başlattığını hatırlatarak, \"Maalesef 3 yıl önce aynı şey tekrar yaşandı. Tıpkı o zaman olduğu gibi Kiev semalarında yeniden hava saldırısı sirenleri çaldı ve kötülük bir kez daha topraklarımıza çöktü.\" dedi. Savaşa rağmen Ukrayna halkının ülkede yaşamaya devam ettiğini ve barış için mücadeleyi sürdürdüğünü vurgulayan Zelenskiy, \"Her birimiz huzurun sağlanmasını, barışın galip gelmesini istiyoruz. Biz bunun için mücadele ediyoruz.\" diye konuştu. Zelenskiy, bu mücadele için neyin gerekli olduğunu bildiklerini belirterek, \"Ya Rusya kökten değişmek zorunda kalacak ya da dünya değişmek zorunda olacak.\" ifadesini kullandı. 80 yıl önce olduğu gibi dünyanın bugün de \"kötülüğe\" karşı mücadele etmesi gerektiğini ifade eden Zelenskiy, \"Dünya, Rusya'nın Nazilerden arındırılması ve silahsızlandırılması sürecini yürütmek zorunda kalacak.\" dedi. Zelenskiy, mesajında \"Her işgalci eninde sonunda topraklarımızı terk edecektir. Yaşam, her zaman geri döner.\" değerlendirmesinde bulundu. Rusya Savunma Bakanlığından yapılan açıklamada, Rusya'nın 2. Dünya Savaşı'ndaki zaferin 80. yıl dönümünde Ukrayna'da geçici ateşkes kararı aldığı anımsatıldı. Rus ordusunun karar gereği çatışmaları durdurduğu ve askerlerin bulundukları pozisyonlarda kaldığı belirtilen açıklamada, \"Rusya Silahlı Kuvvetleri ateşkes sürecini uyguluyor. Ayrıca havacılık, füze ve topçu birlikleri saldırıları durdurdu.\" ifadeleri kullanıldı. Ukrayna tarafının ateşkese uymadığı kaydedilen açıklamada, şu ifadelere yer verildi: \"Ukrayna Silahlı Kuvvetleri, ilan edilen ateşkese rağmen Rus birliklerine yönelik saldırıları durdurmadı, Kursk bölgesindeki Rus sınırını iki kez geçmeye çalıştı, Donetsk Halk Cumhuriyeti'nin Dzerjinsk yerleşim birimine yönelik saldırı düzenledi. Ukrayna birlikleri, topçu, tank ve havan topları ile Rus askerlerin pozisyonlarına 173 kez ve çok namlulu füze sistemiyle 4 kez ateş açtı. Toplam 488 ateşkes ihlali kaydedildi. Ukrayna tarafının Rusya'ya yönelik bu tür kasıtlı yıkıcı eylemleri, Kiev yönetiminin meselenin barış yoluyla çözülmesini engelleme niyetini doğruluyor.\" Açıklamada, Ukrayna'nın bu tür eylemlerine karşılık verileceği vurgulandı. Rusya Devlet Başkanı Putin, 28 Nisan'da, 2. Dünya Savaşı'ndaki zaferin 80. yıl dönümü vesilesiyle Ukrayna'da 7 Mayıs'ı 8 Mayıs'a bağlayan gece yarısından 10 Mayıs'ı 11 Mayıs'a bağlayan gece yarısına kadar ateşkes kararı almıştı. Ukrayna Devlet Başkanı Volodimir Zelenskiy, 9 Mayıs'ta askeri geçit törenine katılacak yabancılara güvenlik garantisi veremeyeceklerini söylemişti.", "summary": "Ukrayna Cumhurbaşkanı Zelenskiy, İkinci Dünya Savaşı'ndaki Nazizm karşıtı zaferin 80. yıl dönümünde, Kiev'de sokakta yürüyerek yaptığı mesajda, 8 milyon Ukraynalının hayatını kaybettiğini belirtti. Zelenskiy, Rusya'nın Ukrayna'ya karşı 3 yıl önce başlattığı savaşın, Nazi Almanyası'nın yaptığına benzer bir durumu tekrar yaşattığını vurguladı. Zelenskiy, \"Ya Rusya değişecek ya da dünya değişecek\" dedi. Öte yandan, Rusya Savunma Bakanlığı, Ukrayna'nın ateşkese uymadığını ve 488 ateşkes ihlali yaşandığını açıkladı."}
{"text": "Israel Hayom'un haberine göre, Ben Gurion Havalimanı'nda faaliyet gösteren yabancı hava yolu şirketleri Yemen'deki Husilerin saldırısı sonrası önemli ölçüde azaldı. Daha önce uçuşları 6 Mayıs'a kadar askıya aldığını açıklayan İngiliz hava yolu şirketi British Airways, bu süreyi 15 Haziran'a kadar uzattı. İspanyol hava yolu şirketi Iberia Express de İsrail'e uçuş iptallerinin 1 Haziran'a kadar uzatıldığını duyurdu. The Times of Israel, Amerikan hava yolu şirketleri United ve Delta'nın da uçuşlarını askıya aldığı süreyi uzattığını aktardı. Daha önce İsrail'e 9 Mayıs'a kadar uçuş yapmayacağını duyuran United'ın 18 Mayıs'a, 6 Mayıs'a kadar uçuş yapmayacağını duyuran Delta'nın ise 19 Mayıs'a kadar Tel Aviv seferlerini iptal ettiği kaydedildi. İsrail basınına göre, Eurowings, Swiss, Austrian Airlines, Brussels Airlines gibi firmaları da bünyesinde barındıran Lufthansa Grubu 11 Mayıs'a kadar İsrail'e uçuş gerçekleştirmeyecek. Aegean (Yunanistan) 14 Mayıs'a, Air France (Fransa) 13 Mayıs'a, ITA (İtalya) ve LOT (Polonya) 12 Mayıs'a, Wizz (Macaristan), Ryanair (İrlanda) ve Air Baltic (Letonya) 11 Mayıs'a kadar Tel Aviv uçuşlarını askıya aldığını duyurdu. Yemen'deki Husiler 4 Mayıs'ta Tel Aviv'deki Ben Gurion Havalimanı'nı balistik füzeyle vurmuştu. Füzenin düştüğü noktada 15 metre çapında bir çukur oluştuğu belirtilmişti. Aynı gün Husiler, İsrail'e dönük olarak kapsamlı bir hava ablukası uygulayacaklarını duyurmuş ve uluslararası hava yollarını İsrail'e uçuşlarını iptal etmeye çağırmıştı. Çok sayıda uluslararası hava yolu şirketi, İsrail'e uçuşlarını askıya almıştı. İsrail ise 5 Mayıs'ta Yemen'in batısındaki Hudeyde Limanı ile Bacil çimento fabrikasına, 6 Mayıs'ta da Sana Uluslararası Havalimanı'na saldırı düzenlemişti.", "summary": "Yemen'deki Husilerin Ben Gurion Havalimanı'na yönelik saldırısının ardından, birçok yabancı hava yolu şirketi İsrail uçuşlarını iptal etti veya uzattı. British Airways, uçuşlarını 15 Haziran'a kadar askıya alırken, Iberia Express, United ve Delta da uçuş iptallerini uzattı. Lufthansa Grubu, Aegean, Air France, ITA ve diğer hava yolu şirketleri de uçuşlarını 11-14 Mayıs arasında askıya aldı. Husiler, 4 Mayıs'ta Ben Gurion'a balistik füze saldırısı düzenlemişti."}
{"text": "İsrail'in devam eden saldırıları nedeniyle defalarca yerinden edilen Filistinliler, gidecek güvenli bir yer ve çadır kuracak bir mekan arıyor. Saldırılar ve sürekli yer değiştirmek zorunluğu ise çevrelerinde olup biteni duyamadıkları için aşırı korku ve çaresizlik hisseden işitme engelli bireyler için daha da zor bir hal alıyor. İşitme engelli 25 yaşındaki Ala el-Kefarna, 18 Mart'ta ailesiyle birlikte Beyt Hanun'dan zorla yerinden edilerek Gazze kentindeki bir zamanlar eğitim aldığı İslam Üniversitesi'ne sığındı. Geleceğe dair hayaller kurduğu ve mezun olduğu üniversitenin yakılıp yıkılmış, yerinden edilmiş insanların sığındığı bir harabeye dönüştüğünü gören Ala, şahit olduğu manzara karşısında dehşete düştü. Ala'nın annesi Ummu Muhammed el-Kefarna, İsrail ordusunun \"bölgeyi boşaltın, saldırı düzenlenecek\" yazılı broşürler atmasından bir gün sonra evlerini terk etmek zorunda kaldıklarını söyledi. \"Çok zor günlerdi, nereye gideceğimizi bilmiyorduk. Buraya geldik ve üniversiteye sığındık.\" diyen Ummu Muhammed, çocuklarının yaşadığı şoku şöyle anlattı: \"Kızım Ala bu üniversitede, grafik tasarım bölümünde okudu. Burada çok güzel anıları vardı. Çok başarılı bir öğrenciydi. Okudu ve mezun oldu, burada mezuniyet töreni düzenlendi. Ala, üniversiteye geldiğimizde çok şaşırdı, çünkü bu şekilde yıkılmış olmasını beklemiyordu. Ala'nın Ahmet adında işitme engelli bir de erkek kardeşi var. Yanımızda getirdiğimiz eşyaları üniversitenin kapısına bıraktığımızda onlar iki kardeş hemen gelip mezuniyet töreninin yapıldığı konferans salonuna baktılar ve yakılmış halini görünce çok şaşırdılar.\" Kızının işitme engelli olan arkadaşlarıyla görüşemediği için çok üzüldüğünü belirten Ummu Muhammed, savaş öncesinde arkadaşlarıyla hep üniversitede buluştuklarını ama savaş çıktığından beri hiç birini görmediğini dile getirdi. Sığındıkları üniversitenin daha önce İsrail tarafından hedef alındığına işaret eden Ummu Muhammed, \"Ala, özellikle geceleri çok korkuyor, ses duymasa bile bir şeyler olduğunu hissediyor ve İsrail'in üniversiteyi tekrar vurmasından korkuyor.\" diye konuştu. Ala'nın bir zamanlar, işaret diliyle milli marşı okuduğu, mezuniyet töreninin düzenlendiği, kep taktığı, yakınları ile arkadaşlarının onu tebrik ettiği konferans salonunun bugün geldiği durum karşısında yaşadığı üzüntü ise gözlerine yansımış durumda. Her gün gördüğü ölüm manzaralarının psikolojisini bozduğunu söyleyen Ala, \"çok üzüldüğünü ve boğulacakmış gibi olduğunu\" belirtti. Beyt Hanun'a dönmeyi ve yeniden arkadaşlarıyla birlikte olmayı çok istediğini söyleyen Ala, \"Sınır kapıları kapalı, insanlar açlıktan ölüyor. Eğitim yok, yaşam yok. Namazlarda hep, savaş bitsin, kapılar açılsın, üniversite eski haline dönsün diye dua ediyorum.\" dedi.", "summary": "İsrail'in saldırıları nedeniyle sürekli yerinden edilen işitme engelli Ala el-Kefarna ve ailesi, Gazze'deki yıkılan İslam Üniversitesi'ne sığındı. Ala, burada eğitim aldığı üniversitesinin harabe hale gelmesini gördü ve büyük bir şok yaşadı. Ailesi, Beyt Hanun'dan zorla evlerini terk ettikten sonra üniversiteye sığındı. Ala, savaş nedeniyle arkadaşlarıyla iletişim kuramıyor ve üniversitenin tekrar vurulmasından korkuyor. Savaşın getirdiği korku ve çaresizlik, onun psikolojisini olumsuz etkiliyor."}
{"text": "Bankacılık Düzenleme ve Denetleme Kurumunun (BDDK) yayımladığı haftalık bültene göre, bankacılık sektörünün toplam kredi hacmi, 2 Mayıs haftasında 178 milyar 134 milyon lira artarak 18 trilyon 194 milyar 840 milyon liradan, 18 trilyon 372 milyar 974 milyon liraya çıktı. Bankacılık sektöründe toplam mevduat ise bankalar arası dahil geçen hafta 4 milyar 866 milyon lira azalarak 21 trilyon 543 milyar 939 milyon liraya düştü. Tüketici kredilerinin tutarı, 2 Mayıs itibarıyla 18 milyar 637 milyon lira artarak 2 trilyon 247 milyar 881 milyon liraya yükseldi. Söz konusu tutarın 562 milyar 676 milyon lirası konut, 63 milyar 919 milyon lirası taşıt ve 1 trilyon 621 milyar 286 milyon lirası ihtiyaç kredilerinden oluştu. Bu dönemde taksitli ticari kredilerin tutarı, 40 milyar 105 milyon lira artarak 2 trilyon 607 milyar 551 milyon lira oldu. Bankaların bireysel kredi kartı alacakları ise yüzde 3,2 artarak 2 trilyon 80 milyar 481 milyon lira düzeyinde gerçekleşti. Bireysel kredi kartı alacaklarının 695 milyar 312 milyon lirasını taksitli, 1 trilyon 385 milyar 169 milyon lirasını taksitsiz borçlar oluşturdu. Bankacılık sektöründe takipteki alacaklar, 2 Mayıs itibarıyla önceki haftaya göre 7 milyar 612 milyon lira artışla 388 milyar 179 milyon liraya çıktı. Takipteki alacakların 281 milyar 556 milyon lirasına özel karşılık ayrıldı. Aynı dönemde bankacılık sisteminin yasal öz kaynakları, 11 milyar 317 milyon lira artarak 3 trilyon 850 milyar 69 milyon lira oldu. KKM bakiyesi ise geçen hafta 25 milyar 433 milyon lira azalarak 659 milyar 723 milyon liraya geriledi. Böylece KKM büyüklüğü, toplam mevduatın yüzde 3,06'sı oldu.", "summary": "BDDK'nın verilerine göre, bankacılık sektörünün kredi hacmi 2 Mayıs haftasında 178 milyar lira artarak 18,37 trilyon liraya çıktı. Toplam mevduat ise 4,87 milyar lira azalarak 21,54 trilyon liraya düştü. Tüketici kredileri 18,64 milyar lira artarak 2,25 trilyon liraya ulaşırken, ticari krediler de 40,1 milyar lira artarak 2,61 trilyon lira oldu. Takipteki alacaklar ise 7,61 milyar lira artarak 388 milyar lira seviyesine çıktı. KKM bakiyesi 25,4 milyar lira azalarak 659,7 milyar lira oldu."}
{"text": "TMO'nun sosyal medya hesabından yapılan açıklamada, Türkiye'de hububat hasadının başta Çukurova olmak üzere bazı lokal alanlarda başladığı belirtildi. Üreticilerin depolama ihtiyacını karşılamak amacıyla, ÇKS'de kayıtlı buğday ve arpa ürünlerinin 12 Mayıs'tan itibaren taahhütname karşılığında TMO işyerleri tarafından kabul edileceği bildirilen açıklamada, şunlar kaydedildi: \"Taahhütname karşılığı geçici depolama amacıyla teslim edilecek ürünler için üreticilerimizin randevu almaları gerekmektedir. Randevular, ' adresinden veya e-Devlet üzerinden de (Randevu Sistemi-Toprak Mahsulleri Ofisi) alınabilecektir. Ayrıca üreticilerimizin, kurumumuzla protokol imzalayan lisanslı depolara ürünlerini teslim etme imkanları da bulunmaktadır.\"", "summary": "TMO, Çukurova başta olmak üzere bazı bölgelerde hububat hasadının başladığını duyurdu. 12 Mayıs'tan itibaren ÇKS'ye kayıtlı buğday ve arpa ürünleri, taahhütname karşılığında TMO işyerlerinde kabul edilecek. Üreticilerin, geçici depolama için randevu almaları gerektiği belirtildi. Randevular e-Devlet veya TMO'nun internet sitesi üzerinden alınabilecek. Ayrıca, üreticiler lisanslı depolara da ürünlerini teslim edebilecek."}
{"text": "Ticaret Bakanı Ömer Bolat, sosyal medya hesabından yaptığı paylaşımda, Cumhurbaşkanı Recep Tayyip Erdoğan'ın resmi davetlisi olarak Türkiye'yi ziyaret eden Irak Başbakanı Muhammed Şiya es-Sudani'yi Esenboğa Havalimanı'nda karşıladığını aktardı. Erdoğan ve Sudani başkanlıklarında ikili ve heyetlerarası toplantılar yapılacağına işaret eden Bolat, şunları kaydetti: \"Bu toplantıların, son yıllarda siyasi, ekonomik, güvenlik ve ticari alanlarda hızla gelişmekte olan Türkiye-Irak ilişkilerinin daha da ileriye taşınmasına önemli katkılar sağlayacağı inancındayım. Türkiye ve Irak olarak 30 milyar dolarlık ikili ticaret hacmine ulaşmak, karşılıklı yatırımları artırmak, Kalkınma Yolu Projesi ve yeni sınır kapıları ile bağlantımızı, ticaretimizi daha da güçlü hale getirmek için yeni adımlar atmaya kararlılıkla devam edeceğiz.\" Bolat, bu ziyaretin iki ülke arasındaki ilişkilere önemli katkı yapmasını temenni ettiğini de bildirdi.", "summary": "Ticaret Bakanı Ömer Bolat, Irak Başbakanı Muhammed Şiya es-Sudani'yi Cumhurbaşkanı Erdoğan'ın davetiyle Türkiye'yi ziyaret ettiğini belirtti. Bolat, Türkiye ve Irak arasındaki ilişkilerin, 30 milyar dolarlık ticaret hacmi hedefi ve Kalkınma Yolu Projesi gibi adımlarla daha da güçlendirileceğine inandığını ifade etti. İki ülke arasındaki ticari ilişkilerin ilerlemesi için kararlı adımlar atılacağı vurgulandı."}
{"text": "Hakan Erkan, AA muhabirine, yenilenebilir enerji kaynaklarıyla Türkiye'deki hanelerin elektrik ihtiyacının karşılanacak seviyeye geldiğini söyledi. Güneş ve rüzgar YEKA modeliyle yatırımcılara kapasite tahsisi, yerli ekipman üretimi ve kullanımı imkanlarının sağlandığına işaret eden Erkan, \"Rüzgarda türbin, kanat ekipmanları, güneşte panel ve diğer ekipmanlara talep artıyor aynı zamanda yerlileştirmek suretiyle teknolojik gelişime katkı sağlanıyor.\" diye konuştu. Erkan, 2035'e kadar, her yıl en az 2 bin megavatlık YEKA yarışmaları hedeflendiğini, yenilenebilir enerji yatırımlarıyla toplamda 120 bin megavatlık kurulu güç hedefinin bulunduğunu belirterek, \"Ekim ve kasımda yapılması planlanan güneş ve rüzgar enerjisinde yeni YEKA yarışmalarının sektörü hareketlendirecek ve en az 2 milyar dolarlık yatırım yapılacak.\" değerlendirmesinde bulundu. Ocak ve şubatta gerçekleştirilen YEKA yarışmalarıyla hayata geçecek projelerden gelecek yatırım tutarının 2 milyar dolar olarak hesaplandığını ifade eden Erkan, \"2 milyondan fazla hanenin elektrik ihtiyacı bu santrallerden karşılanacak ve yaklaşık 600 milyon dolarlık doğal gaz ithalatının önüne geçilecek.\" bilgisini paylaştı. Elektrik Üreticileri Derneği (EÜD) Başkanı Tamer Çalışır da Bakanlığın 2035'e kadar rüzgar ve güneş enerjisi kurulu gücünü 120 gigavata çıkarma hedefiyle, Türkiye'nin temiz enerji dönüşümünde iddialı ve stratejik bir yol haritası ortaya koyduğunu ifade etti. Bu hedefin açık biçimde ilan edilmesinin yatırımcı güvenini pekiştirdiğini ve sektörel öngörülebilirliği artırarak yatırımcının uzun vadeli yatırım perspektifini güçlendirdiğini ifade eden Çalışır, şöyle konuştu: \"Sayın Bakanımızın liderliğinde yenilenebilir enerjide ortaya konan hedefler, yalnızca sayısal büyümeyi değil, aynı zamanda yerlileşme, teknoloji ve istihdam odaklı dönüşümü beraberinde getiriyor. Bu vizyonun en somut adımlarından biri olan YEKA modeli de büyük ölçekli kapasite tahsisi sağlamaya devam ediyor. 2024'te olduğu gibi 2025'te yeni YEKA yarışmaları, tüm teknolojik ilerlemeye katkı sağlamanın yanında cari açığın azaltılmasında etkin olacaktır.\" Geçen yıl Türkiye'de toplam 6 bin 182 elektrik üretim santrali devreye alınarak rekor kırıldı. Santrallerin toplam yatırım değeri yaklaşık 5 milyar dolar, kurulu gücü ise 6 bin 818 megavat olarak kayıtlara geçti. Bunun 6 bin 676 megavatı yani yaklaşık yüzde 98'i yenilenebilir enerji santrallerinden oluştu. Söz konusu kaynakların da 5 bin 282 megavatını güneş, 1058 megavatını rüzgar santralleri oluşturdu. Geçen yıl gerçekleştirilen enerji yatırımlarının yıllık üretim kapasitesi 13,8 teravat seviyesine yükseldi. Bu oranla 1,3 milyar dolar değerinde doğal gaz ithalatının önüne geçildi. Ayrıca enerji yatırımları sayesinde 12,5 milyon ton karbondioksit emisyonu engellendi. 6 bin 676 megavatlık yenilenebilir enerji kapasitesi birçok ülkenin kurulu gücünden fazla bir miktarı ifade ediyor.", "summary": "Hakan Erkan, Türkiye'deki hanelerin elektrik ihtiyacının yenilenebilir enerji kaynaklarıyla karşılanabilir seviyeye geldiğini belirtti. 2035'e kadar her yıl en az 2 bin megavatlık YEKA yarışmaları hedefleniyor. Bu yatırımların toplamda 120 bin megavatlık kurulu güç sağlanacağı belirtilirken, Ocak ve Şubat'ta yapılan yarışmalardan 2 milyar dolarlık yatırım bekleniyor. Elektrik Üreticileri Derneği Başkanı Tamer Çalışır, Türkiye'nin 120 gigavatlık rüzgar ve güneş enerjisi kurulu gücü hedefinin sektördeki güveni artırdığını ifade etti. Geçen yıl 6 bin 182 elektrik santrali devreye alındı ve toplamda 5 milyar dolarlık yatırım yapıldı. Bu yatırımlar 1,3 milyar dolar değerinde doğal gaz ithalatını engelledi ve 12,5 milyon ton karbondioksit emisyonunu önledi."}
{"text": "ABD'nin tarife adımları dünya ekonomileri için en önemli belirsizlik kaynaklarından olmayı sürdürürken, tarifelerin orta ve uzun vadede makroekonomik göstergeler üzerindeki etkisi, başta Fed olmak üzere küresel ekonomi aktörleri ve merkez bankalarının öngörülerini zorlaştırıyor. İki gün süren Federal Açık Piyasa Komitesi (FOMC) toplantısı sonrası Fed, politika faizini beklentiler dahilinde yüzde 4,25-4,50 aralığında sabit tuttu. Bankadan yapılan açıklamada, ekonomik görünüme ilişkin belirsizliklerin daha da arttığı belirtilerek, daha yüksek işsizlik ve daha yüksek enflasyon risklerinin çoğaldığı görüşünde olunduğu aktarıldı. Açıklamada, işsizlik oranının son aylarda düşük bir seviyede istikrar kazandığı ve iş gücü piyasası koşullarının sağlam kalmaya devam ettiği bildirildi. Analistler, ABD ekonomisinde henüz tarifelerin etkilerine ilişkin sinyallerin net olmadığını ve göstergelerin ekonominin istikrarlı bir durumda olduğunu ifade ederek, istihdam piyasasındaki soğuma ve büyümeye yönelik risklerin artmasının Fed'in işini zorlaştıracağını söyledi. Yüksek işsizlik ve enflasyon risklerinin Fed'in odağında olduğunu ifade eden analistler, önümüzdeki dönemde istihdam verilerinden alınacak sinyallerin Fed'in enflasyonla mücadele stratejisinde temel değişimlere neden olabileceğini kaydetti. Fed Başkanı Jerome Powell da faiz kararının ardından düzenlediği basın toplantısında, büyük tarife artışlarının sürdürülmesi halinde enflasyon ve işsizliğin artabileceği, ekonomik büyümenin yavaşlayabileceği uyarısında bulundu. Kısa vadeli enflasyon beklentilerinin, hem piyasa hem de anket temelli ölçümlerde yükseldiğine işaret eden Powell, tarifelerin bu artışa neden olan faktör olarak gösterildiğini aktardı. Powell, uzun vadeli enflasyon beklentilerinin çoğunun ise yüzde 2'lik enflasyon hedefiyle uyumlu olmaya devam ettiğini belirtti. Analistler, Powell'ın yüksek enflasyon risklerine karşı duyarlı davrandığını vurgulayarak, uzun vadeli enflasyon beklentilerinde bir bozulma olması durumunda Fed'in açıklamaları ve atacağı adımların yakından izleneceğini kaydetti. Tarifeler cephesinde yeni gelişmeler yatırımcıların odağında olmayı sürdürürken, dün açıklamalarda bulunan ABD Hazine Bakanı Scott Bessent, Çin ile tarife müzakerelerinin cumartesi günü başlayacağını bildirdi. Bessent, müzakerelerin cumartesi günü İsviçre'de başlayacağını kaydederek, Çin ile görüşmelerin kendisi ve ABD Ticaret Temsilcisi Jamieson Greer tarafından yürütüleceğini ifade etti. Ayrıca, Bessent ABD'nin diğer önemli ticaret partnerleriyle de müzakerelerin devam ettiğinin altını çizdi. Dün Çin'e uygulanan tarifelere yönelik açıklamalarda bulunan ABD Başkanı Donald Trump, Pekin ile ticaret konusunda müzakerelerin kilidini açmak için Çin'e uygulanan gümrük vergilerini önceden düşürmek istemediğini söyledi. Öte yandan, Trump, bugün için büyük ve saygın bir ülke ile bir ticaret anlaşması imzalayacaklarını açıkladı. Amerikan medyasına yansıyan haberlerde, söz konusu ülkenin İngiltere olabileceği iddia edildi. New York Borsası'nda dün S&P 500 endeksi yüzde 0,43, Nasdaq endeksi yüzde 0,27 ve Dow Jones endeksi yüzde 0,70 değer kazandı. ABD'de endeks vadeli kontratlar da yeni güne pozitif bir seyirle başladı. Fed'in yüksek işsizlik ve yüksek enflasyon risklerini vurgulayan tonu sonrası altının ons fiyatı şu sıralarda dünkü kapanışa göre yüzde 0,8 yükselişle 3 bin 392 dolardan işlem görüyor. ABD'nin 10 yıllık tahvil faizi yüzde 4,30'da ve dolar endeksi ise yüzde 0,2 düşüşle 99,7 seviyesinde denge buldu. Brent petrolün varil fiyatı da müzakerelere yönelik yeni gelişmeler sonrasında yeni işlem gününde 1 değer kazancıyla 61,4 dolardan satılıyor. Avrupa borsalarında dün negatif bir seyir öne çıkarken, bugün gözler İngiltere Merkez Bankasının (BoE) açıklayacağı faiz kararı ve BoE Başkanı Andrew Bailey'in yapacağı açıklamalara çevrildi. BoE'nin ülkedeki imalat sanayi aktivitesi ve ekonomik büyüme risklere karşı İngiltere ekonomisini canlandırmak ve fonlama maliyetlerini düşürmek için 25 baz puan faiz indirimine gitmesi bekleniyor. Para piyasalarındaki fiyatlamalarda BoE'nin bugünkü toplantısında politika faizini yüzde 4,50 seviyesinden yüzde 4,25'e çekmesine kesin gözüyle bakılıyor. Analistler, mart ayı tüketici enflasyonunun yüzde 2,6 ile beklentilerin altında gerçekleştiğini hatırlatarak, söz konusu enflasyon verisi sonrasında enflasyonist risklerin sınırlı kalmasının, faiz indirimlerine alan açtığının altını çizdi. Öte yandan, ABD tarifelerine yönelik gelişmeler ve Rusya-Ukrayna Savaşı'na yönelik haber akışı bölgenin odağında bulunmaya devam ediyor. Bu gelişmelerle dün Almanya'da DAX 40 yüzde 0,58, Fransa'da CAC 40 endeksi yüzde 0,91, İtalya'da FTSE MIB 30 endeksi yüzde 0,62 ve İngiltere'de FTSE 100 endeksi yüzde 0,44 azaldı. Avrupa'da endeks vadeli kontratlar yeni güne pozitif seyirle başladı. Asya tarafında, ABD ve Çin'in ticaret müzakerelerine başlama kararı ve konuya ilişkin artan iyimserliklerin etkisiyle pozitif bir seyir izleniyor. Ticaret gerilimleri sebebiyle bölge genelinde bir süredir devam eden temkinli yaklaşım, Çin ve ABD heyetlerinin cumartesi günü İsviçre'de buluşacaklarını açıklamalarının ardından yerini alıcılı bir seyre bıraktı. Analistler, ABD'nin bölge ülkelerine müzakereci yaklaşımının iyimserlikleri beslediğini kaydederek, bölge endekslerinin konuya ilişkin haber akışına karşı duyarlı olduğunu söyledi. Bu gelişmelerle, kapanışa yakın Japonya'da Nikkei 225 endeksi yüzde 0,8, Güney Kore'de Kospi endeksi yüzde 0,5, Çin'de Şanghay bileşik endeksi yüzde 0,2 ve Hong Kong'da Hang Seng endeksi yüzde 0,6 yükselişle işlem görüyor. Yurt içinde dün satış ağırlıklı bir seyir izleyen Borsa İstanbul'da BIST 100 endeksi, günü yüzde 0,66 değer kaybederek 9.074,62 puandan tamamladı. Borsa İstanbul Vadeli İşlem ve Opsiyon Piyasası'nda (VİOP) BIST 30 endeksine dayalı haziran vadeli kontrat ise dün akşam seansında normal seans kapanışına göre yüzde 0,1 artışla 10.405,00 puanda işlem gördü. Dolar/TL, dün yüzde 0,1 artışla 38,6510'dan kapanırken, bugün bankalararası piyasanın açılışında önceki kapanışının hemen altında 38,6410 seviyesinden işlem görüyor. Analistler, bugün haftalık para ve banka istatistikleri, yurt dışında ise İngiltere'de BoE'nin faiz kararının yanı sıra ABD'de haftalık işsizlik maaşı başvuruları ve toptan eşya stoklarının öne çıkacağını dile getirerek, teknik açıdan BIST 100 endeksinde 9.000 ve 8.900 puanın destek, 9.200 ve 9.300 puanın direnç konumunda olduğunu kaydetti. Piyasalarda bugün takip edilecek veriler şöyle: 10.00 Türkiye, nisan ayı finansal yatırım araçlarının reel getiri oranı 14.00 İngiltere, mayıs ayı BoE faiz kararı 14.30 Türkiye, haftalık para ve banka istatistikleri 15.30 ABD, haftalık işsizlik maaşı başvuruları 17.00 ABD, mart ayı toptan eşya stokları 17.30 Türkiye, nisan ayı hazine nakit dengesi", "summary": "ABD'nin tarifeleri ve yüksek işsizlik-enflasyon riskleri, küresel ekonomi aktörlerinin tahminlerini zorlaştırıyor. Fed, faiz oranını yüzde 4,25-4,50 aralığında sabit tutarken, yüksek işsizlik ve enflasyon risklerine karşı duyarlı davrandı. Çin ile ABD'nin tarife müzakereleri 6 Mayıs'ta başlayacak. ABD Hazine Bakanı, Çin ile ticaret müzakerelerinin İsviçre'de yapılacağını duyurdu. Avrupa borsaları dün negatif seyir izlerken, bugün İngiltere Merkez Bankası'nın faiz kararı öne çıkıyor. Asya borsaları, ABD ve Çin'in müzakereleri sonrası alıcılı bir seyir izliyor. Türkiye'de Borsa İstanbul dün yüzde 0,66 değer kaybetti, dolar/TL ise 38,64 seviyesinden işlem görüyor. Bugün İngiltere faiz kararı ve ABD işsizlik başvuruları izlenecek."}
{"text": "Türkiye İstatistik Kurumu (TÜİK), nisan ayına ilişkin \"finansal yatırım araçlarının reel getiri oranları\"nı açıkladı. Buna göre, nisanda aylık en yüksek reel getiri, yurt içi üretici fiyat endeksi (Yİ-ÜFE) ile indirgendiğinde yüzde 8,8, TÜFE ile indirgendiğinde yüzde 8,54 oranlarıyla külçe altında görüldü. Yİ-ÜFE ile indirgendiğinde, yatırım araçlarından avro yüzde 4,07, mevduat faizi (brüt) yüzde 0,44 yatırımcısına reel getiri sağlarken, dolar yüzde 0,03, devlet iç borçlanma senetleri (DİBS) yüzde 7,39 ve BIST 100 endeksi yüzde 9,93 yatırımcısına kaybettirdi. TÜFE ile indirgendiğinde ise avro yüzde 3,83, mevduat faizi (brüt) yüzde 0,2 yatırımcısına reel getiri sağladı, dolar yüzde 0,26, DİBS yüzde 7,6, BIST 100 endeksi yüzde 10,14 kayba yol açtı. Külçe altın, üç aylık değerlendirmede, Yİ-ÜFE ile indirgendiğinde yüzde 20,83, TÜFE ile indirgendiğinde yüzde 19,69 oranlarında yatırımcısına en yüksek reel getiri kazandıran yatırım aracı oldu. Aynı dönemde BIST, Yİ-ÜFE ile indirgendiğinde yüzde 12,26, TÜFE ile indirgendiğinde yüzde 13,09 ile yatırımcısına en çok kaybettiren yatırım aracı olarak öne çıktı. 6 aylık değerlendirmeye göre külçe altın, Yİ-ÜFE ile indirgendiğinde yüzde 18,15, TÜFE ile indirgendiğinde yüzde 12,36 oranlarında yatırımcısına en yüksek reel getiri sağlayan yatırım aracı olarak kayıtlara geçti. Aynı dönemde BIST 100 endeksi, Yİ-ÜFE ile indirgendiğinde yüzde 5,9, TÜFE ile indirgendiğinde yüzde 10,51 oranlarında yatırımcısına en çok kaybettiren yatırım aracı olarak hesaplandı. Finansal yatırım araçları yıllık olarak değerlendirildiğinde külçe altın, Yİ-ÜFE ile indirgendiğinde yüzde 31,17, TÜFE ile indirgendiğinde ise yüzde 16,55 oranlarında yatırımcısına en yüksek reel getiri sağlayan yatırım aracı olarak öne çıktı. Yıllık değerlendirmede, Yİ-ÜFE ile indirgendiğinde yatırım araçlarından mevduat faizi (brüt) yüzde 16,26 ve avro yüzde 0,9 oranlarında yatırımcısına reel getiri kazandırırken, DİBS yüzde 0,91, dolar yüzde 3,8 ve BIST 100 endeksi yüzde 20,29 oranlarında yatırımcısına kaybettirdi. TÜFE ile indirgendiğinde mevduat faizi (brüt) yüzde 3,31 yatırımcısına reel getiri sağlarken, avro yüzde 10,35, DİBS yüzde 11,95, dolar yüzde 14,51 ve BIST 100 endeksi yüzde 29,17 oranlarında yatırımcısının kayba uğramasına yol açtı.", "summary": "TÜİK'in açıkladığı verilere göre, nisan ayında en yüksek reel getiri külçe altından sağlandı. Yİ-ÜFE ile indirgendiğinde külçe altın yüzde 8,8, TÜFE ile indirgendiğinde ise yüzde 8,54 getiri sağladı. Avro ve mevduat faizi yatırımcısına reel getiri sağlarken, dolar, DİBS ve BIST 100 endeksi kaybettirdi. Üç aylık dönemde külçe altın, Yİ-ÜFE ile yüzde 20,83, TÜFE ile yüzde 19,69 oranında en yüksek reel getiri sağladı. Altın, 6 aylık değerlendirmede de en yüksek reel getiri sağlayan araç oldu. Yıllık bazda ise külçe altın, Yİ-ÜFE ile yüzde 31,17, TÜFE ile yüzde 16,55 getiri sağladı, BIST 100 endeksi ise kaybettiren araç oldu."}
{"text": "NBA play-off'larına 2 maçla devam edildi. Batı Konferansı'nın yarı final serisi ikinci maçında Nuggets'ı Paycom Center'da konuk eden Thunder, müsabakayı 43 sayı farkla kazandı. Thunder'da Shai Gilgeous-Alexander 34 sayı ve 8 asist, Chet Holmgren 15 sayı ve 11 ribaunt, Jalen Williams 17 sayı, Isaiah Hartenstein ve Isaiah Joe de 14'er sayıyla galibiyete katkı sağladı. Nuggets'da Russell Westbrook 19, Nikola Jokic ise 17 sayıyla oynadı. New York Knicks, Doğu Konferansı yarı final ikinci maçında Boston Celtics'i deplasmanda 91-90 yenerek seriyi 2-0 yaptı. Knicks'te Karl-Anthony Towns, 21 sayı ve 17 ribauntla \"double-double\" yaparken, Josh Hart 23 sayılık performans gösterdi. Celtics'te ise Jaylen Brown ve Derrick White'ın 20'şer sayılık performansı mağlubiyeti engelleyemedi.", "summary": "NBA play-off'larında Thunder, Batı Konferansı yarı finalinin ikinci maçında Nuggets'ı 43 sayı farkla yenerken, Shai Gilgeous-Alexander 34 sayı ve 8 asistle öne çıktı. Nuggets'ta Russell Westbrook 19, Nikola Jokic 17 sayıyla oynadı. Doğu Konferansı'nda ise New York Knicks, Boston Celtics'i 91-90 yenerek seriyi 2-0'a getirdi. Knicks'te Karl-Anthony Towns 21 sayı ve 17 ribauntla \"double-double\" yaparken, Josh Hart 23 sayı kaydetti. Celtics'te Jaylen Brown ve Derrick White 20'şer sayıyla mücadele etti."}
{"text": "Swissotel Bosphorus'ta düzenlenen etkinliğe Galatasaray Kulübü Başkanı Dursun Özbek, Galatasaray Kulübü Başkan Yardımcısı Mehmet Cibara, Fuzul Yönetim Kurulu Başkanı Mahmut Akbal, Fuzul, Yönetim Kurulu Başkan Yardımcısı Eyüp Akbal, Fuzul Yönetim Kurulu Başkan Vekili Furkan Akbal, Galatasaray Fuzul Tekerlekli Sandalye Basketbol Takımı oyuncuları ile teknik heyeti ve davetliler katıldı. Dursun Özbek, Galatasaray'ın ilklerin takımı olduğunu dile getirerek, \"Yarıştığımız her branşta Türkiye'ye örnek olmaya, sportif faaliyetlerimizle Türk gençlerini yetiştirmeye kendisini adamış bir kulübüz. Tekerlekli basketbol branşında 20 seneden beri faaliyet gösteriyoruz. Geriye baktığınız zaman bu 20 sene hep başarılarla dolu. Bu sene de hem Türkiye hem de Avrupa kupasını kazanarak taraftarlarımızı ve camiayı son derece mutlu ettiler.\" dedi. Tekerlekli sandalye basketbolunun hem sportif hem de sosyal yönü kuvvetli olan bir spor branşı olduğunu vurgulayan Özbek, sözlerini şöyle sürdürdü: \"Spor kulüplerinin Fuzul gibi kurumlar tarafından desteklenmesi de konuya ayrı bir özellik katıyor. Onların bu spor dalına önem göstermesi ülkemizin ihtiyacı olan konulardan bir tanesidir. Engelli vatandaşlarımızı spora yöneltmek son derece önemlidir. Enlerin ve ilklerin kulübü olarak kendimizi tanıtıyorsak burada da sorumluluğumuzun çok ağır olduğunu düşünüyorum. Yeni yapacağımız tesislerde otizmli bireyler için yüzmeyi de bu branşa eklemek suretiyle bu sosyal sorumluluk projelerine ilgi göstereceğiz ve tüm gayretimizle Türk vatandaşlarının ilgisini çekmeye çalışacağız. Tekerlekli sandalyedeki sporcularımızı seyrettiğiniz zaman başka bir heyecan duyuyorsunuz. İnancın, azmin nelere kadir olduğunu çok daha farklı bir şekilde görüyorsunuz. Galatasaray Spor Kulübü olarak paralimpik dallardaki ilgimizi artırarak devam ettireceğiz. Sponsorlarımızın desteği çok kuvvetli. Bu desteğin artmasını çok önemsiyoruz. Sedat hocama (İncesu) büyük bir teşekkür gönderiyorum. Paralimpik akademimizde bize danışman olarak hizmet verecek. Bu başarıda büyük bir emeği var.\" Özbek, Süper Lig'in henüz bitmediğini hatırlatarak, \"Galatasaray Spor Kulübü yönetimi olarak inanıyoruz ki biz sahada kalarak, konsantrasyonumuzu bozmadan, yeni başlamış gibi mücadelemize devam edeceğiz. Önümüzde 5 tane önemli maçımız var. Hepsine aynı konsantrasyonla çıkacağız. Daha ligin bitmediği ve erken kutlamaların Galatasaray'a fayda getirmeyeceği düşüncesindeyim. Hepimiz ligin başından daha konsantre bir şekilde sahaya odaklıyız.\" dedi. Her maçı final havasında oynayacaklarını belirten Özbek, \"Futbolculara ve teknik ekibe de bu yolda talimat veriyorum. Şampiyonluğu matematiksel olarak kazandıktan sonra söylenmesi gereken bir şey varsa o zaman konuşulmalıdır. Hayalci değiliz, gerçekçiyiz. Lig yeni başlamış havasındayız. Mücadelemize en üst seviyede devam edeceğiz. Şampiyonluk geldiği takdirde de getirilerini konuşacağız. Sahanın dışındaki tartışmalarda biz yokuz. 5 maçımızı da aynı dikkatle oynayacağız ve sonucunu yakında göreceğiz.\" ifadelerini kullandı. RAMS Park'taki yenileme çalışmaları hakkında konuşan Özbek, \"Işıklandırmayla ilgili ihalemizi yaptık, çok kısa sürede ışıklandırma bitecek. Belki lig bitmeden bazı maçlarımızda da yeni ışıklandırmayı göreceğiz. Çok güzel bir sistem getiriyoruz. Stada gelen taraftarlarımızın keyifli zaman geçireceği bir sistemi yetiştirmeye çalışıyoruz.\" değerlendirmesinde bulundu. Şampiyonlar Ligi Dörtlü Finali'nde mücadele edecek Galatasaray Erkek Basketbol Takımı'na başarılar dileyen Özbek, \"Başarılı bir sezon geçiriyorlar. Voleybolda da öyleyiz. Bütün sporcularıma emekleri için teşekkür ediyorum. Galatasaray'ın misyonuna yakışır şekilde her branşta terlerinin son damlasına kadar mücadele ediyorlar.\" şeklinde konuştu. Özbek, \"Geriye dönüp baktığınızda futbolda size haksızlık yapıldığını düşünüyor musunuz?\" sorusuna ise, \"Biz sporu saha içinde yapmayı arzu ediyoruz. Bu konuyla ilgili hiçbir şekilde yorum yapmam. Çıkarım, sahada mücadelemi veririm, başarıyı getirmek için de bu mücadelede elimden gelen her şeyi yaparım.\" cevabını verdi. Eyüp Akbal ise çifte şampiyonluk yaşadıklarını hatırlatarak, \"İnşallah bu serimize devam edeceğiz. Galatasaraylı sporcularımız bu ülkeye neyin nasıl başarılacağını bir kez daha gösterdi. Bu yolculukta sizlerle yürümek bizler için de bir ayrıcalıktır. Kulübü ve tüm sporcularımızı gönülden kutluyorum.\" şeklinde konuştu. Furkan Akbal da bir hayali gerçeğe dönüştürdüklerini belirterek, \"Gerçek şampiyonluk hayalleri gerçeğe dönüştüren yüreklerle yazılır. Galatasaray ile gerçekleştirdiğimiz bu iş birliği, sporun birleştirici gücünü toplumla buluşturmayı, engelleri aşma azmi ve dayanışmayı ön plana çıkarmayı hedefliyor. Engelsiz aslanlarımız bu sene ilham veren güçlü bir başarı ortaya koydular. 11. kez şampiyon olmakla kalmayıp Avrupa'ya da adımızı altın harflerle yazdırdık. Umuyorum ki bu çifte şampiyonluğumuzun niceleri olacak ve hep birlikte kutlayacağız.\" dedi. Mehmet Cibara ise Galatasaray ile Fuzul iş birliğinin devam etmesini umduğunu dile getirdi.", "summary": "Galatasaray Kulübü Başkanı Dursun Özbek, Fuzul ile düzenlenen etkinlikte tekerlekli sandalye basketbol takımının başarılarını kutladı. Özbek, takımın 20 yıllık geçmişinde kazandıkları Türkiye ve Avrupa kupalarıyla büyük başarılar elde ettiğini vurguladı. Tekerlekli sandalye basketbolunun sosyal ve sportif yönlerinin önemine dikkat çeken Özbek, engelli vatandaşların spora yönlendirilmesinin ülke için önemli olduğunu belirtti. Ayrıca, Süper Lig'deki hedeflerine odaklandıklarını ve şampiyonluk için mücadeleye devam edeceklerini belirtti. Etkinlikte Fuzul Yönetim Kurulu Başkanı Mahmut Akbal ve diğer katılımcılar da başarıları kutladılar."}
{"text": "Kulübün internet sitesinden yapılan açıklamada, ABD'li iş insanı Declan Kelly ve İngiliz yatırımcı Mervyn Davies'in yeni dönemde eş başkanlar olarak görev yapacağı belirtildi. Aynı zamanda Amerikan 1. Futbol Ligi (MLS) ekiplerinden Inter Miami'nin sahiplerinden biri olan Beckham, yaptığı açıklamada çocukluk yıllarının Salford'da geçtiğini ve bu ekibin parçası olmaktan mutluluk duyduğunu ifade etti. Salford City, sezonu İngiltere 4. Futbol Ligi'nde 69 puanla 8. sırada tamamladı.", "summary": "Salford City'nin internet sitesinde yapılan açıklamada, ABD'li iş insanı Declan Kelly ve İngiliz yatırımcı Mervyn Davies'in yeni dönemde eş başkanlık görevini üstleneceği belirtildi. Ayrıca, Inter Miami'nin sahiplerinden biri olan David Beckham, çocukluk yıllarının geçtiği Salford'da bu kulübün parçası olmaktan duyduğu mutluluğu ifade etti. Salford City, İngiltere 4. Futbol Ligi'nde 69 puanla 8. sırada sezonu tamamladı."}
{"text": "Kentte 6 yıl aranın ardından gerçekleştirilecek ve yarın başlayacak organizasyona ilişkin Belek Turizm Merkezi'ndeki Regnum Carya Golf Kulübü'nde toplantı düzenlendi. Turkish Airlines Open Organizatörü Kemal Taşkınlı, AA muhabirine, turnuva için oldukça heyecanlı ve mutlu olduğunu söyledi. Turnuvayı 6 yıl aradan sonra Türkiye'ye getirdiklerini belirten Taşkınlı, \"Yarın dünyanın en iyi oyuncuları Antalya'nın en güzel golf sahasında mücadele edecek. Bunun için tüm hazırlıklarımızı yaptık. Turnuvanın çok güzel geçmesini umuyoruz.\" dedi. Organizasyonda ilk defa 7 Türk oyuncunun mücadele edeceğine değinen Taşkınlı, sözlerini şöyle sürdürdü: \"Turnuvayı Türkiye'ye getirirken amacımız milli oyuncularımızın bu tura dahil olmasıydı. Oyuncularımız burada mücadele edecek. Umarım iyi dereceler elde edip turun diğer ayaklarında da yer bulacaklar. Turnuva için 5 yıllık anlaşmamız var. Önümüzdeki yıl için şimdiden hazırlıklarımıza başladık.\" Profesyonel sporcu Ediz Kemaloğlu ise yıl içerisinde yarışmalarının iyi geçtiğini ve uzun zamandır bu şansı beklediğini belirterek elinden gelenin en iyisini yapacağını söyledi. Turnuva Türkiye'ye döndüğü için oldukça mutlu olduğunu anlatan profesyonel sporcu Ulaş Karataş da \"İlk defa bu turnuvada oynayacağım için de heyecanlıyım. Ülkemi en iyi şekilde temsil etmeye çalışacağım. Öncelikle elemeyi geçip en iyi dereceyi yapmaya gayret edeceğim.\" dedi. Profesyonel sporcu Taner Yamaç ise turnuvada daha önce 3 kez amatör olarak oynadığını anlattı. İlk kez profesyonel olarak oynayacağı için heyecanlı olduğunu aktaran Yamaç, \"Hazırlıklarımızı yaptık. İnşallah ülkemizi en iyi şekilde temsil edeceğiz. Sahayı çok iyi biliyorum. Üzerimde bir baskı yok, çok rahatım. Yarın ilk çukurda ister istemez heyecan olacak. Şu an için psikolojik olarak hazırım.\" ifadelerini kullandı. Turkish Airlines Open 2025 turnuvası, yarın sabah başlayacak.", "summary": "Turkish Airlines Open, 6 yıl aradan sonra Antalya'da düzenleniyor. Organizasyona 7 Türk oyuncu katılacak. Turnuva 5 yıl süreyle Türkiye'de yapılacak ve oyuncular, uluslararası arenada kendilerini gösterecek. Turnuvanın ilk gününde heyecan dorukta."}
{"text": "Avrupa futbolunun kulüp düzeyindeki en önemli turnuvasının finalinde İtalya temsilcisi Inter ile Fransız ekibi Paris Saint-Germain karşı karşıya gelecek. \"Devler Ligi\"nde final maçı, 31 Mayıs Cumartesi günü Almanya'nın Münih kentindeki Allianz Arena'da oynanacak. UEFA Şampiyonlar Ligi yarı finalinde 3-3'ün rövanşında İspanya temsilcisi Barcelona'yı ağırlayan Inter, normal süresi 3-3 tamamlanan mücadelede rakibini uzatma devreleri sonunda 4-3 yenerek adını finale yazdırdı. Hakan Çalhanoğlu, UEFA Şampiyonlar Ligi'ndeki 4. golünü bu maçta penaltıdan atarak takımının turu geçmesinde önemli rol oynadı. Çalhanoğlu, final karşılaşmasında süre alması durumunda \"Devler Ligi\" finalinde oynayarak kupayı kazanan ilk milli futbolcu olma mücadelesi de verecek. Şampiyonlar Ligi finalinde milli futbolcular üst üste 3. kez boy gösterecek. A Milli Takımın kaptanı Hakan Çalhanoğlu, 2023'te İstanbul'da oynanan finalde Inter formasıyla Manchester City'ye karşı mücadele etti ve ikince oldu. Arda Güler ise Real Madrid'in final oynadığı ve kupaya uzandığı 2024'te İspanyol ekibinin maç kadrosunda yer aldı. Real Madrid karşısında forma giyen Borussia Dortmund'un milli futbolcusu Salih Özcan da final heyecanı yaşadı. Çalhanoğlu, Paris Saint-Germain karşılamasında forma giymesi durumunda Türk futbolcuların finalde boy gösterme geleneğini sürdürecek.", "summary": "UEFA Şampiyonlar Ligi finalinde İtalya'nın Inter'i, Fransa'nın Paris Saint-Germain'i karşılayacak. Final 31 Mayıs'ta Münih'teki Allianz Arena'da oynanacak. Inter, Barcelona'yı uzatmalarla 4-3 yenerek finale yükseldi. Hakan Çalhanoğlu, penaltıdan attığı golle takıma katkı sağladı ve finalde oynayarak kupayı kazanan ilk milli futbolcu olma yolunda ilerliyor. Bu yılki finalde, üst üste 3. kez Türk futbolcular yer alacak."}
{"text": "Ulusal basında yer alan haberde, savcılığın talebi doğrultusunda Buenos Aires eyalet polisi, Maradona'nın hayatının son günlerinde kaldığı Olivos Kliniği'ne baskın düzenlediği belirtildi. Haberde, baskında Maradona'nın tedavisiyle ilgili çok sayıda laboratuvar sonucu, 300 tıbbi belge ve 500'den fazla e-postaya el konulduğu kaydedilerek, kararın alınmasında Olivos Kliniği yöneticisi Pablo Dimitroff ile Yoğun Bakım Şefi Fernando Villarejo'nun mahkemede verdiği çelişkili ifadelerin etkili olduğu vurgulandı. Operasyonun sabah saatlerinde gerçekleştirildiği aktarılan haberde, polis yetkililerinin kliniğin sorumlu hekimi Juan Molinos, müdürü Pablo Castiello ve kliniğin sahibi olan Swiss Medical şirketinin yasal temsilcisi Gabriel Ravinovich ile görüştüğü belirtildi. Polis raporunda baskının amacının, sanıkların mahkemeye sunmadığı delillere ulaşılması, Maradona'nın 3-11 Kasım 2020'de aldığı tedaviye ilişkin tüm kayıtların ele geçirilmesi olduğu bilgisi paylaşıldı. Maradona'nın ölümünün ardından soruşturma açılmış, aralarında Maradona'nın beyin cerrahı Leopoldo Luque ve psikiyatristi Agustina Cosachov'un da bulunduğu 7 şüpheli, efsane futbolcunun ölümüne sebebiyet vermekle suçlanmıştı. Futbol tarihinin en iyi oyuncuları arasında yer alan Maradona, 25 Kasım 2020'de Arjantin'in Buenos Aires eyaletine bağlı Tigre kentinde \"kronik kalp yetmezliğine bağlı akut akciğer ödemi\" nedeniyle hayatını kaybetmişti.", "summary": "Arjantin'de savcılığın talebiyle Buenos Aires eyalet polisi, Maradona'nın tedavisinin yapıldığı Olivos Kliniği'ne baskın düzenledi. Baskında, tedaviyle ilgili laboratuvar sonuçları, tıbbi belgeler ve e-postalar ele geçirildi. Soruşturma, kliniğin yöneticileriyle ilgili çelişkili ifadeler üzerine başlatıldı. Maradona'nın ölümüne neden olan tedavi sürecine dair delillerin toplanması amaçlandı. Maradona, 2020'de kalp yetmezliği nedeniyle hayatını kaybetmişti."}
{"text": "Ankara Yıldırım Beyazıt Üniversitesi Öğretim Üyesi Doç. Dr. Merve Seren, Türkiye'nin kritik uzay çalışmalarını ve önemini AA Analiz için kaleme aldı. *** 21. yüzyılda devletler enformasyon çağına adapte olmak için adeta tüm kaynaklarını seferber etmiş durumda. Enformasyon çağı, yazılı ve görsel kaynaklardan sosyal medyaya siber ortamdan uzaya uzanan çok geniş bir skalada yürütülen bir teknoloji rekabetini temsil ediyor. Bu anlamda, hepsi birbiriyle karşılıklı bağımlılık yaratan küresel bir enformasyon havuzundan bahsediyoruz. Bu havuzun başlıca kümelerinden birini de uzay ve uydu çalışmaları oluşturuyor. Peki, Türkiye uzay çalışmalarına ne zaman başladı ve şu anda hangi seviyede? Türkiye'nin uzay serüveninin geç başladığı ancak son 20 yılda kayda değer bir ivme yakalandığı görülmektedir. Türkiye'nin uydu ve ilgili hizmetlere ilişkin çalışmaları, 1968'de PTT bünyesinde kurulan \"Peyk Telekomünikasyon Grup Başmühendisliği\" ile başlarken; 1980 ve 1990'lı yıllar farkındalığın arttığı dönemler olmuştur. Bu süreçte, 1983'te Bilim ve Teknoloji Yüksek Kurulu (BTYK) ile İTÜ Uçak ve Uzay Bilimleri Fakültesi'nin kurulması kritik adımlardır. Keza 1984'te TUSAŞ ve General Dynamics ortaklığıyla kurulan TAI uzay çalışmalarında bir mihenk taşı olmuştur. Zira havacılık ve uzay birbirlerinin \"tamamlayıcısı\" olan iki disiplindir. Öte yandan sonraki 10 yılda TÜBİTAK Uzay Bilim ve Teknolojileri Komitesi-UBITEK (1990); BTYK Kararı: Türk Bilim ve Teknoloji Politikası 1993-2003 (1993), Anadolu Üniversitesi Uydu ve Uzay Bilimleri Araştırma Enstitüsü (1993), Spectrum XGamma Projesi (1993), Peyk Telekomünikasyon'un Türk Telekomünikasyon'a devri (1995), TÜBİTAK-Ulusal Gözlemevi (1996), TÜBİTAK-Bilgi Teknolojileri Elektronik Araştırma Enstitüsü-BİLTEN (1996), TÜBİTAK-MAM Uzay Teknolojileri Grubu (1997), İTÜ Uydu Yer İstasyonu ihalesi (1998) ile TÜBİTAK ulusal uzay politikası ve stratejilerini belirleme çalışmalarına başlanması (1999) önemli gelişmelerdir. 2000'li yıllarda Türkiye’nin uzay teknolojileri yolculuğunda yeni bir sayfa açılmıştır. Zira, Türkiye'nin havacılık ve uzay endüstrisi, savunma sanayisinde benimsenen \"yerlilik\", \"millilik\" ve \"stratejik otonomi\" ilkeleri doğrultusunda revize edilmiştir. Kuşkusuz bu süreç, Türkiye'nin uzay yol haritasının belirlenmesinde ve icrasında öncü rol üstlenen TÜBİTAK, TÜRKSAT ve TUSAŞ için yenilikleri beraberinde getirmiştir. 2000'in başında TÜBİTAK kanalıyla ESA ile işbirliği antlaşması başvurusunda bulunulmuştur. Bu girişimi, SSM tarafından Uydu Ulusal Sanayi Modeli'nin hazırlanması izlemiştir. Modelde, mevcut ulusal sanayinin haiz olduğu havacılık ve savunma imkanlarının bir araya getirilmesi, yatırım tekrarının engellenmesi ve uydu teknolojilerine yönelik sanayii altyapısının oluşturulması amaçlanmıştır. Ertesi sene, BİLTEN'in ana çalışma alanı uzay teknolojileri olarak belirlenmiştir. Bu tarihten itibaren BİLTEN, TÜBİTAK UZAY adını almıştır. Türkiye, 2006'da dokuz kurucu üyeden birisi olarak Çin, Pakistan, Endonezya, Bangladeş, Peru, İran, Moğolistan ve Tayland ile hükümetlerarası örgüt statüsü haiz Asya-Pasifik Uzay İşbirliği Örgütüne (APSCO) katılmıştır. 2000'lerin başından itibaren ulusal uzay endüstrinin ana aktörlerince birçok yeni proje başlatılmıştır. Türkiye'nin uzay serüvenine 2002'de \"Uzay ARGE-1\" projesiyle dahil olan ve 2006'da Uzay Sistemleri Birimini kuran TUSAŞ, 2007-2010 arasında ilk uzay ekipmanı AR-GE projesi olan Dönence'yi başlatmıştır. Proje kapsamında, Moment Kontrol Jiroskobu uçuş modeli ve Enerji Saklayabilen Moment Kontrol Jiroskobu mühendislik modeli geliştirilip Uydu Yönelim Kontrol Test Düzeneği Laboratuvarı oluşturulmuştur. Nisan 2007'de MSB, TÜBİTAK Başkanlığı, TÜBİTAK UZAY ve TUSAŞ arasında \"GÖKTÜRK-2 Uydu Projesi\" bağlamında bir mutabakat imzalanmıştır. Türk savunma ve havacılık sanayisi sektöründeki ilk milli yer gözlem uydusu olma özelliği taşıyan ve az sayıda Türk mühendis tarafından tasarlanan GÖKTÜRK-2, Kasım 2012'de başarılı fırlatma operasyonun ardından gökyüzüyle buluşmuştur. GÖKTÜRK-2, 5 yıllık görev ömrü ile tasarlandığı halde uzaya fırlatıldığı 2012'den beri hala aktif durumdadır. \"GÖKTÜRK-1 Projesi\" ise İtalyan Telespazio firmasıyla Fransız Thales Alenia Space firmasının ana yükleniciliğinde yürütülmüştür. Proje kapsamında, metre altı çözünürlükte elektro optik keşif ve gözlem uydusunun yörüngede teslimi, tüm mühendislik faaliyetlerine doğrudan katılım, uydu panellerinin bir kısmının üretimi ve montajıyla Mayıs 2015'te Uzay Sistemleri Entegrasyon ve Test Merkezi'nin (TUSAŞ USET) kurulması gerçekleşmiştir. 2016 sonunda Fransız Guyanası'nda bulunan Kourou Uzay Ussünden Vega fırlatma aracı ile başarıyla fırlatılan GÖKTÜRK-1 halihazırda aktif konumdadır. GÖKTÜRK-1, Türkiye'nin uzay teknolojilerindeki yeteneklerini artıran ve milli güvenlik açısından önemli rol oynayan bir uydu projesidir. Bu tür gözetleme uydularının, askeri operasyonlarda stratejik karar alma süreçlerine destek sağlamak, askeri hedeflerin izlenmesi ve değerlendirilmesi gibi önemli görevleri yerine getirmek amacıyla kullanıldıkları hatırda tutulmalıdır. Göktürk-1 çalışmaları devam ederken Türkiye'nin uydu serüveninde kırılma noktası yaratacak bir diğer proje daha hummalı bir çabaya konu olmuştur. Zira, TÜBİTAK Kamu Araştırmaları Destek Grubu Eylül 2013'te Türkiye'nin ilk yerli haberleşme uydusunu geliştirmek üzere bir proje çağrısı yayımlamıştır. Bunun üzerine TÜBİTAK Uzay, TUSAŞ, ASELSAN ve CTECH, \"TÜRKSAT 6A Yerli Haberleşme Uydusu Geliştirilmesi ve Üretimi Projesi\" kapsamında bir araya gelmiştir. TÜRKSAT 6A, 9 Temmuz 2024'te ABD'nin Florida eyaletinde yer alan Cape Canaveral Uzay Üssü'nden SpaceX firmasının Falcon 9 roketiyle başarıyla uzaya fırlatılmıştır. Bunların haricinde zikredilmesi gereken dört önemli proje daha vardır. Birincisi, GÖKTÜRK-3 Sentetik Açıklı Radar Yer Gözlem ve Keşif Uydu Sistemi Uydu Projesidir. Bu proje, Türkiye’nin \"ilk yerli SAR uydusunu\" geliştirme hedefi doğrultusunda SSB himayesinde ve TUSAŞ'ın ana yükleniciliğinde yürütülmüştür. Projede ASELSAN ve TÜBİTAK Uzay ana alt yüklenici olarak görev almışlardır. GÖKTÜRK-3 ile dünya üzerinden herhangi bir bölgenin metre-altı çözünürlüklü olarak gece ve gündüz şartlarında görüntülenmesi kabiliyetinin kazanılması; böylece hem TSK'nın ihtiyaç duyduğu SAR uydu görüntülerinin elde edilmesi hem de sivil uygulama ihtiyaçlarının karşılanması hedeflenmiştir. GÖKTÜRK-3 SAR Uydu Sistemi Geliştirme Projesi'nin ilk fazını içeren Ön Tasarım Aşamasına kadar tüm faaliyetler TUSAŞ tarafından Mayıs 2016'da başarıyla tamamlanmıştır. Projenin müteakip fazıyla uzaydan SAR görüntüleme kabiliyetinin kazanılmasına yönelik sözleşme çalışmaları SSB nezdinde devam etmektedir. İkincisi, GÖKTÜRK Yenileme Keşif Gözetleme Uydu Sistemi Geliştirme (GÖKTÜRK-Y) Projesidir. Haziran 2021'de imzalanan proje, TSK'nın kazandığı yüksek çözünürlüklü uzaktan algılama (elektro-optik) kabiliyetinin GÖKTÜRK-1 Uydusu'nun görev ömrü sona erdiğinde de devam ettirilmesine ve TSK'nın ihtiyaçlarına azami ölçüde cevap verebilecek milli uydu sisteminin tasarlanmasına yönelik başlatılmıştır. Üçüncü kritik adım, Yeni Nesil Haberleşme Uyduları Ürün Ailesi Geliştirme Projesi'dir. Bu bağlamda ihtiyaç haritası, maliyet etkin haberleşme uyduları konsepti ve küresel uydu pazarı eğilimleri doğrultusunda daraltılmış hacimli haberleşme uyduları (Small Size GEO) ile Mikro Uydu Sistemi'ne (Yüksek Çözünürlüklü Elektro-Optik Uydu Sistemi) yönelik çalışmalar yürütülmektedir. Son kritik çalışma ise Uydu Ekipman Geliştirme Projeleridir. Bu kapsamda uydunun kritik alt sistemlerinin üretimi, \"Merkezi Uydu Bilgisayarı\", \"Platform Arayüz Birimi\" ve \"Güç Kontrol ve Dağıtım Birimi\" projeleri başlatılmıştır. Türkiye'nin 2018'de uzay ekosisteminde daha merkezi ve güçlü bir kurumsallaşma için Türkiye Uzay Ajansını kurması ve 2022-2030 Ulusal Uzay Programı Strateji Belgesi'ni yayımlaması geç ama memnun edici gelişmelerdir. Bugün kendi uydusunu geliştirebilen 30 küsur ülke arasında yer alan Türkiye'nin başarılarını yer gözlem uydularının yanı sıra yurt içi kaynaklar kullanılmak suretiyle haberleşme uyduları geliştirme konusunda önemli adımlar atarak pekiştirmesi mühimdir. Nitekim Türkiye, TÜRKSAT 6A'nın yörüngeye başarıyla yerleştirilmesiyle dünyada haberleşme uydularını kendi imkanlarıyla geliştirip üretebilen 10 ülkeden biri olmuştur. Türkiye'nin on yıllarca ABD gibi Batı ülkeleri tarafından tedarik edilen ekipman ve sistemlere karşı teknolojik bağımlılık geliştirdiği malumdur. IBM bilgisayarları, gelişmiş elektronik ve gözetleme sistemleri gibi ABD menşei kritik sistemler, uzunca bir süre istihbarat sızıntılarına karşı savunmasız bir durum yaratmıştır. Mevzubahis bağımlılıktan kurtulmak bir anda mümkün olmasa da Türkiye'de son 20 yılda \"teknolojik otonomi\" kazanımına yönelik iddialı bir süreç başlatılmış ve önemli kazanımlar sağlanmıştır. Bu bağlamda SIGINT, ELINT, COMINT, IMINT ve GEOINT gibi istihbarat toplama disiplinlerinde milli ürünlerin geliştirilmesine özel önem verilmiştir. Bu disiplinler için olmazsa olmaz kaynak ise uydu sistemleridir. Bu nedenle, uydu projeleri öncelik arz eden yatırım alanlarından biri olmuştur. Öte yandan, 2000'li yıllarda yaşanan dış politika krizleri ve harekat sahaları hem MİT hem de TSK için özellikle teknoloji yatırımı ve adaptasyonu açısından öğretici dersler niteliğindedir. Bu bağlamda Irak, Suriye, Azerbaycan-Karabağ, Libya, Lübnan, Ukrayna gibi çatışma sahalarında \"operasyonel otonomi\" için uydu teknolojisinin olmazsa olmaz önemi defalarca kez teyit edilmiştir. Bu süre zarfında bazı devletlerin diğer ülkelere ait haberleşme uydularının operasyonel faaliyetlerini sekteye uğratmak için kendi uydularını aynı yörüngeye belirli derecelerde fırlatarak işlevselliğini bozmaya çalışabildikleri gözlemlenmiştir. Bu noktada, NATO müttefiklerinin Rusya'nın uzay gücünü perçinlemek üzere uydu manevralarıyla \"saldırı ve savunma taktikleri\" uyguladığına, uydulara ve GPS sistemlerine müdahalelerine yönelik açıklamaları göz ardı edilmemelidir. Binlerce uçuştan elde edilen veri analizine göre Rusya, 2024'ün ilk 4 ayında Doğu Avrupa üzerinde uçan İngiliz Kraliyet Hava Kuvvetlerine (RAF) ait her 4 nakliye ve gözetleme uçuşundan en az birinin GPS sinyallerine müdahalede bulunmuştur. Yüzlerce uçuşu etkileyen bu müdahale kırılgan GPS sistemlerinin, Batı için büyük bir güvenlik zafiyetine işaret ettiği yorumlarını beraberinde getirmiştir. [1] TSK ve MİT'in operasyonel kabiliyetleri itibarıyla ANKA-I, Bayraktar TB2, AKINCI, TCG Anadolu, TCG Ufuk İstihbarat Gemisi, Çok Fonksiyonlu Özel Görev Uçağı (MULTI-INT) gibi tüm insanlı ve insansız kara, hava ve deniz platformları için uydu teknolojisi ve GPS sistemi hayati önemdedir. Bu anlamda, LN-270 INS/GPS veya Starlink gibi alternatif dış kaynaklar, yahut Globalstar Eurasia gibi bağımsız çözümler yerine tamamen yerli ve milli kaynaklarla üretilmiş uydu platform, ekipman, cihaz ve lançeri önemli bir kuvvet çarpanı mahiyetindedir. Bu gerekliliğin bir yansıması olarak Türk savunma ekosistemindeki devlet iştiraklerinin yanı sıra özel müteşebbislerin uzay ve uydu çalışmalarına yönelmesi memnuniyet verici bir gelişmedir. Söz konusu girişimin öncülerinden biri olan Baykar, faaliyet sahasını uydu çalışmalarını kapsayacak şekilde genişletmiştir. Baykar Yönetim Kurulu Başkanı Selçuk Bayraktar, 2022'de uydu, uydu komponentleri, faydalı yükler ve özgün itki teknolojilerle geliştirilen Yörünge Transfer Araçları (YTA) ile uzay endüstrisinde hizmet vermek üzere \"Fergani Uzay\" isimli şirketini kurduklarını duyurmuştur. Milli GPS ve haberleşme sistemini, Türkiye’nin egemenliği açısından stratejik önemi haiz olarak nitelendiren Bayraktar, Starlink benzeri bir uydu ağı oluşturmak için LEO'ya 100 uydu fırlatmayı planladıklarını ve 50 tonluk bir fırlatma sistemi üzerinde çalıştıklarını açıklamıştır. Ocak 2025'te Fergani’nin öz kaynaklarla ürettiği Türkiye’nin en büyük uydusu FGN-100-d1 uzaya fırlatılmış ve LEO'ya başarıyla yerleşmiştir. Böylece, Uluğ Bey Küresel Konumlama Sistemi adı verilen ve gelecek 5 yıl içinde 100 uyduya varması planlanan Konumlandırma Takım Uydu Projesi'nin ilk adımı başarıyla tamamlanmıştır. [2] Uzay alanı, uzayın keşfi ve ticarileştirilmesinin bir uzantısı olarak, asteroid madenciliğinden turizme değin birçok yeni faaliyet sahasına ev sahipliği yapmaktadır. Ancak uydu teknolojileri hala en kritik güvenlik bileşenlerinden birisini temsil etmektedir. Zira farklı yörüngelerde ülkelere ait olan aktif uyduların birçoğu keşif-gözlem, iletişim, navigasyon ve istihbarat amaçlı askeri uydular olarak kullanılmaktadır ve bu durum ciddi bir güvenlik sorununa işaret etmektedir. Dolayısıyla, bugün casus uydu olarak adlandırılan ve istihbarat sağlayan uyduların yörüngede konumlandığı gerçeğinden hareketle, askeri ve güvenlik ihtiyaçlarının yerli ve milli kaynaklarla karşılanmasının bir ön koşulu olarak uydu teknolojisinde dışa bağımlılıktan kurtulmak için birçok önemli proje yürütülmektedir. Uzay teknolojisinin hem \"sivil\" hem \"askeri\" kullanım amaçları için değerli olması, uzay sahasında yaşanan güvenlik ikilemini perçinlemektedir. En basitinden uzayda kullanılan askeri donanımların saldırı ve savunma maksatlı olarak net bir şekilde ayrımının yapılamaması, uzayı \"saldırı\" ve \"savunma\" veya \"barışçıl\" ve \"barışçıl olmayan\" alan şeklinde dengeli biçimde bölmenin mümkün olmaması güvenlik ikilemini derinleştirmektedir. Bu nedenle, uzay teknolojilerindeki rekabet, ülkeleri karşı konulmaz şekilde güvenlik ikilemine sürüklemekte ve sürüklediği ölçüde uzay sahasını daha ofansif bir çehreye bürümektedir. Türkiye'nin uzay vizyonunun iki sac ayağı üzerine kurulu olduğunu söylemek mümkündür. Türkiye en temelinde, uzayı barışçıl kullanım amacı prensibine uygun şekilde bir \"milli güç enstrümanı\" olarak kıymetlendirme gayesindedir. Bununla birlikte, uzaya ilişkin çalışmaların multidisipliner bir yaklaşımla gerek sivil gerek askeri ve istihbari ihtiyaçları karşılamaya hizmet edecek şekilde projelendirildiği not düşülmelidir. Türkiye, ulusal ve bütüncül savunması için ihtiyaç duyduğu platform, ekipman ve donanımların üretimine yönelik yatırımları öncelemektedir. Bu bağlamda uzayın, savunma ekosisteminin kilit ögesi şeklinde konumlandığı ve günümüzde savunma ekosistemi içindeki tüm alanların doğrudan yahut dolaylı olarak uzay teknolojileriyle ilintili olduğu unutulmamalıdır. Buradaki yaklaşım, sadece mevcut muharebe meydanından kaynaklı öz savunma gereksinimlerini gidermek değil; geleceğin harp ortamına uygun şekilde ülkenin askeri caydırıcılık kapasitesini artırmak ve bu yönüyle Türkiye'nin havacılık ve uzay yarışında rekabet edebilirliği için yeni yetenekler kazanmasını sağlamaktır. Bu kapsamda, Türkiye Ulusal Uzay Ajansı ve ilgili devlet kurum ve kuruluşlarının işbirlikleri geliştirmesi mühimdir. Diğer taraftan, Türkiye'nin uzay vizyonu teknolojik ve ekonomik yönüyle değerlendirilmelidir. Uzay, farklı sanayi dallarında teknolojilerin gelişmesi açısından birçok inovasyon fırsatı barındırmaktadır. Bugün ileri teknoloji gerektiren tüm program ve projelerin olmazsa olmaz tamamlayıcısı olarak siber-uzay alanına öncelik verilmesinin elzem olduğu malumdur. Örneğin, bugün havacılık sanayisindeki başarı ve performansın, uzay teknolojileriyle perçinlenmesi gerektiği aşikardır. Zira, insanlı ve insansız tüm hava platformlarının keşif-gözetleme, istihbarat, hassas konum/zaman bilgisi, haberleşme, elektronik destek, füze erken ihbar bilgisi gibi askeri uydulardan beslendiği unutulmamalıdır. Dolayısıyla, havacılık ve uzay sanayisinin birbirini besleyen teknoloji alanları olarak kıymetlendirilmesi ve bunu küresel savunma pazarının rekabet edebilirlik koşulları açısından birlikte ele alınması, Türkiye'nin gelecek potansiyeli açısından mühimdir. [1] Andrew Orlowski, Fragile GPS is a massive vulnerability for the West – and Putin knows it, The Telegraph, 19 August 2024, ; Emma Farge, UN body condemns Russian satellite interference in Europe, Reuters, 01 July 2024, ; Pentagon is closely monitoring Russia and China test military capabilities in space, CNN, 16 March 2025, [2] Milli Uydu Fergani FGN-100-d1 Uzayda, Fergani Space, 14 Ocak 2025, ​[Ankara Yıldırım Beyazıt Üniversitesi Öğretim Üyesi Doç. Dr. Merve Seren savunma, güvenlik ve istihbarat alanında çalışmalarını sürdürmektedir.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Türkiye, son yıllarda uzay çalışmalarında büyük bir ivme kazandı. 1968'de başlayan bu serüven, 2000'lerde önemli adımlar attı ve uzay teknolojileri milli projelerle güçlendirildi. 2024'te TÜRKSAT 6A uydusunun fırlatılmasıyla Türkiye, haberleşme uydularını kendi imkanlarıyla geliştirebilen 10 ülke arasında yer aldı. Türkiye'nin uzay vizyonu, savunma ve güvenlik açısından kritik öneme sahip uydu teknolojilerinin yerli üretimi ile pekiştirilmektedir. Bu yatırımlar, sadece mevcut savunma ihtiyaçlarını karşılamakla kalmayıp, geleceğin harp ortamına uygun askeri kapasiteyi de artırmayı hedefliyor. Türkiye'nin uzay ajansı ve savunma kurumları arasındaki işbirlikleri, ülkenin uzayda rekabet edebilirliğini güçlendiriyor."}
{"text": "Ege Üniversitesi Öğretim Üyesi Prof. Dr. Bekir Zakir Çoban, papalık seçim sürecindeki (Konklav) gelenekçi-yenilikçi mücadelesini AA Analiz için kaleme aldı. *** Kardinaller, 6 Mayıs 2025 tarihli Papalık Bülteni’ndeki ilanla Ukrayna, Orta Doğu ve dünyanın diğer çatışma bölgeleri için barış dileyerek papalık seçimi (Konklav) için toplanacaklarını duyurdu. Dünya medyasında güçlü papa adaylarının kimler olduğuna dair tahminler ise Papa Franciscus öldükten hemen sonra konuşulmaya başlandı. Vatikan ve Papalık söz konu olduğunda belki de doğal olarak olayın popüler tarafı medyada daha ön planda yer alıyor. Papa seçimindeki tartışmalarda, “yenilikçi bir papa mı gelecek?” sorusu soruluyor ancak buradaki “yenilikçi” kelimesiyle kastedilen daha ziyade “açık fikirli” veya “modern” anlamına geliyor. Oysa gelenekçilik ve yenilikçilik Kilise içerisindeki iki ana ekseni ifade eder. Kilisenin yakın tarihi tamamen gelenekçi-yenilikçi çatışması üzerinden ilerlemiştir ve önümüzdeki seçim de yine bu mücadeleye sahne olacaktır. Katolik Kilisesi Ortaçağ, Rönesans ve Reform dönemlerinde çeşitli meydan okumalarla karşılaştı fakat bunlar daha çok dinsel ayrılıklar veya siyasi nüfuz çatışmasından kaynaklanıyordu. Aydınlanma ile birlikte Kilise bunların ötesinde, daha varoluşsal bir tehditle yüz yüze geldi. Aydınlanma, Fransız Devrimi, Pozitivizm ve birçok rakip ideoloji ile modern dünya dinin temellerine ve toptan Kilisenin varlığına kastetmişti. Modern rüzgar diğer dini gelenekler gibi Katolik Kilisesi üzerinde de travmatik bir etki meydana getirdi. Bir kısım dindarlar dinin aslına dönmeyi, geleneklere sarılmayı çare olarak gördüler. Bir kısım dindarlar ise dünyanın artık değiştiğini, yeni sorunların yeni yaklaşımlar gerektirdiğini iddia ederek çözümün bir yenilenmede olduğuna kanaat getirdiler. Her birinin farklı tonları olsa da diğer dini geleneklerde de Katolik Kilisesi içerisinde de ortaya çıkan gelenekçi-yenilikçi ayrışması böyle bir sürecin ürünüdür. Kilisede gelenekçi-yenilikçi saflaşması 19. Yüzyıl sonlarına kadar geri götürülebilir ancak bu mücadelenin aşikar hale gelip papalık seçimlerine yansıması daha sonralarıdır. Örneğin 2. Dünya Savaşı döneminin tartışmalı papası 12. Pius katı bir gelenekçiydi. Onun ardından 1936-1945 yılları arasında papalık elçisi olarak Türkiye’de görev yapan ve 1958’de sürpriz bir biçimde papa seçilen 23. John adını alan Angelo Giuseppe Roncalli (23. Loannes) yenilikçi bir papa oldu. Hatta 20. Yüzyılda Katolik Kilisesi için en önemli hadise sayılan ve bir reform konsili olarak bilinen 2. Vatikan Konsilini (1962-1965) topladı. Konsilin mottosunu aggiornamento (çağdaşlaşma) olarak ilan eden Papa 23. John “Kilisenin pencerelerini açalım, içeriye temiz hava girsin” demişti. Daha sonra onun karşıtlarından bir gelenekçi kardinal “içeridekiler dışarı çıksın diye Kilisenin kapılarını açtık fakat dışarıdakiler içeri girdi” diyerek onu eleştirdi. 23.Loannes’in 1963’teki ölümünün ardından yakın arkadaşı Montini papa seçilerek 6. Paul adını aldı. Fakat Montini gelenekçilere boyun eğen bir papalık süreci geçirdi. 6. Paul’den sonra 1978’de papa seçilen fakat bu makamda sadece 31 gün kalan ve şüpheli bir biçimde ölen 1. John Paul gelenekçilik ve yenilikçiliği uzlaştırma amacındaydı. Onun ardından Polonyalı Karol Wojtyla papa seçilerek 2. John Paul adını aldı. Wojtyla 450 yıl sonra İtalya dışından seçilen ilk papaydı. Çoğu yoruma göre bir Demirperde ülkesinden papa seçilmesi Amerika Birleşik Devletleri (ABD) müdahalesinin ürünüydü. 1984’te ABD Başkanı Ronald Reagan ve Papa 2. John Paul’ün imzalarıyla Vatikan Devleti ve ABD arasında diplomatik ilişki kuruldu. Soğuk Savaş döneminin önemli figürleri arasına giren 2. John Paul insancıl bir papa imajı ile ön plana çıkarıldı fakat katı bir gelenekçiydi. O dönem bir İtalyan gazetesinde yayımlanan bir karikatür Kilisenin pencerelerini açan 23. John’un ardından gelen 2. John Paul’ü açılan pencereleri bir bir kapatırken resmetmişti. Soğuk Savaş dönemi gelenekçi-yenilikçi çatışmasının şiddetlendiği, hatta kendi doğal mecrasından çıkarıldığı bir ortam oldu. ABD tarafı Sovyetlere karşı genel olarak Kilise içerisindeki gelenekçileri destekledi. Roncalli gibi yenilikçi isimler bu dönemde “komünist” olmakla suçlandı, hatta Roncalli hakkında Nikita Kruşçev’le özdeşleştirilerek Nikita Roncalli isimli kitaplar yayımlandı. Soğuk Savaşın sonuna gelindiğinde 2. John Paul artık sağlığını da medyatik etkisini de önemli ölçüde kaybetmişti. Hem yenilikçilere hem de Güney Amerika’daki Kurtuluş Teolojisi gibi özgürlükçü Hristiyan yorumlara karşı en şiddetli gelenekçi savunmaları yapan Alman Kardinal Joseph Ratzinger 2005’te 2. John Paul'un yerini aldı. 16. Benedikt adını alan Ratzinger 1980’li yıllardan itibaren Kiliseye damgasını vurmuş bir gelenekçiydi. Onun 2013’teki sürpriz istifasının ardından yine sürpriz bir isim, Jorge Mario Bergoglio (Franciscus) yeni papa olarak meşhur balkondan ilan edildi. Anlaşılan 2. John Paul ve 16. Benedikt’in gelenekçi baskısından bıkan kardinaller farklı bir tercihte birleşmişlerdi. Aslında Franciscus reformcu veya yenilikçi bir isim değil, üzerinde uzlaşılabilecek, ılımlı bir kişilik olduğu için papa seçilmişti. Kendisi hakkında reformcu yakıştırmaları yapılmasına rağmen “reformcu mu popülist mi?” sorusu her daim soruldu. Zira gelenekçilerin şiddetli eleştirilerine maruz kaldığı doğruysa da Kilisede reform olarak nitelenebilecek somut değişiklikler ortaya koymadı. Yerini alacak ismin de meşhur bir gelenekçi veya keskin bir reformcu olması ihtimali hayli düşük görünüyor. Çünkü güç dengesinin ortada olduğu durumlar her daim başka bir ihtimalde uzlaşma ile sonuçlanır. Bu seçimde de bu tarz ılımlı bir ismin papa olarak çıkma ihtimali yüksek. Bununla birlikte hatırda tutmak gerekir ki papa da olsa birinin Kilisede tüm taşları yerinden oynatacak bir devrim gerçekleştirmesi kolay değil. Çünkü Kilise ağır, tecrübeli ve güçlü bir bürokrasiye sahip. [Prof. Dr. Bekir Zakir Çoban, Ege Üniversitesi Öğretim Üyesidir.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Papalık seçimlerinde gelenekçi ve yenilikçi görüşler arasında süregelen çatışma, Katolik Kilisesi’nin tarihsel bir dinamiği olmuştur. Bu çatışma, Kilise'nin modernizme karşı geleneklere bağlı kalma eğilimi ile, dünyadaki değişimlere adapte olma ihtiyacı arasındaki dengeyi belirlemiştir. 20. yüzyılda Papa 23. John’un çağdaşlaşma vizyonu, 2. John Paul’ün gelenekçi tutumu ve 16. Benedikt’in katı duruşu bu mücadeleyi net bir şekilde yansıtmaktadır. Şu anki Papa Franciscus, reformcu olarak nitelendirilse de, daha çok uzlaşı arayan bir lider olarak öne çıkmıştır. Gelecek papalık seçimi, kilisenin bu iki görüşü nasıl uzlaştıracağına dair bir başka dönüm noktası olabilir."}
{"text": "Sakarya Üniversitesi Ortadoğu Enstitüsü Öğretim Üyesi Dr. Mustafa Caner, ABD-İran müzakerelerinin İran içine yansımalarını AA Analiz için kaleme aldı. *** ABD-İran müzakerelerinin ilk üç turu tamamlandı. Müzakerelere Umman arabuluculuk yapıyor, yer/zaman seçimi üç aktörün uzlaşısıyla gerçekleşiyor. Avrupalı aktörler ise bu sürecin dışında yer alıyor. Bu haliyle üç taraflı yürüyen bu süreci Amerika Birleşik Devletleri (ABD) ve İran kamuoyu ve iç siyasi aktörleri de tartışıyor. Ancak tartışmaların İran içerisinde daha yoğun yapıldığını söylemek mümkün. İranlılar hem dış dünyayı ve İran dış ilişkilerini okuma konusunda daha meraklılar, hem de ABD yaptırımlarının gündelik hayata olan derin etkisi, İranlıların gündeminde müzakereleri üst sıraya yerleştiriyor. İran halkı müzakereleri tartışadursun siyasal elitler de müzakerelere dair farklı konumlanmalar içerisine girdiler. Reformist ve ılımlı grupların öteden beri müzakerelere destek verdikleri biliniyor. 2015 anlaşması, eski Cumhurbaşkanı Hasan Ruhani ve eski Dışişleri Bakanı Cevad Zarif’in yürüttükleri sürecin ürünüydü. 2024 yılında İbrahim Reisi’nin bir helikopter kazası sonucunda hayatını kaybetmesi sonrası ülkenin yeni Cumhurbaşkanı Mesud Pezeşkiyan oldu. Reformist bir siyasetçi olan Pezeşkiyan, seçim kampanyasında nükleer müzakereleri dirilteceğini ve başarıya ulaşarak İran üzerindeki yaptırımları kaldıracağı sözünü verdi. Bu minvalde dışişleri ekibini oluşturan Pezeşkiyan, yıllarca Zarif’in ekibinde yer alan ve İran’ın Nükleer Başmüzakereciliği görevini üstlenmiş olan Abbas Arakçi’yi Dışişleri Bakanı olarak görevlendirdi. Zarif’i de Stratejik İşlerden Sorumlu Cumhurbaşkanı Yardımcısı olarak tayin etti. Meclisteki muhafazakar milletvekillerinin Zarif’e yönelik muhalefeti ve bakanların Meclisten güvenoyu almaları gerekmesi sebebiyle Pezeşkiyan, onu Dışişleri Bakanı olarak önermedi. Yine de Zarif’in çocuklarının ABD vatandaşı olmaları üzerinden yürütülen tartışmalar ve soruşturmalar, Zarif’in istifa etmesi sonucunu doğurdu. Zarif istifasını 2 Mart’ta sunmasına rağmen bu istifa Pezeşkiyan tarafından ancak 15 Nisan’da kabul edildi. Bu süre içerisinde de müzakereler başladı. Zarif’e muhalefet eden milletvekilleri, Meclis’te Paydari Cephesi olarak bilinen grubun üyeleriydiler. Bu grup, Pezeşkiyan hükümetine ve nükleer müzakerelere karşı olmasıyla bilinir ve müzakerelerin başlamaması için çaba içindeydiler. Ancak Paydari Cephesi İran’ın Dini Lideri Ayetullah Ali Hamaney’in müzakerelere onay vermesi ve temkinli bir destekte bulunması sonucunda müzakere karşıtlıklarını açıktan ve yüksek sesle dile getirmekten çekindi. Sadece Paydari Cephesi değil, diğer muhafazakar aktörler de gürültülü bir karşıtlık içerisine girmekten imtina ettiler. Öyle ki bu konudaki sert tutumu ile bilinen Said Celili bile yürütülen süreç karşısında sessiz kalmayı tercih etti. Yine de muhafazakar cepheyi yeknesak düşünmek doğru olmaz. Bazı figürlerin yürütülen müzakereleri çeşitli derecelerde destekledikleri bazılarının da karşı çıktıkları görülüyor. Müzakereleri destekleyenler arasında eski Devrim Muhafızları Ordusu Komutanı ve şu anki Düzenin Maslahatını Teşhis Konseyi üyelerinden Muhsin Rızai bulunuyor. Rızai, X platformunda 8 Nisan’daki paylaşımında, İran’ın çıkarlarını müzakereler yoluyla savunacağını söyledi. Yine muhafazakar bir siyasetçi olan Said Muhammed de müzakerelerin başladığı gün olan 12 Nisan’da İran Lideri Hamaney’in Kum kentindeki Şiiler için kutsal mekanları ziyaret etmesini ve müzakerelerin başarıya ulaşması için dua etmesini X platformundan paylaştı. Elbette müzakerelere karşı çıkan ve adeta başarısız olması temennilerini öngörü şeklinde sunanlar da bulunuyor. Hüseyin Şeriatmedari, Meysem Nili ve Ali Nadiri gibi muhafazakar gazeteciler bunlar arasında sayılabilir. Ancak tekrar etmek gerekir ki Ali Hamaney’in destek verdiği müzakere sürecini muhafazakar grupların esastan eleştirme şansları yok. Onlar ancak müzakerelerin yapılma biçimi, müzakerecilerin yöntemleri ve müzakere sürecinin gidişatı hakkında eleştirilerini yöneltiyorlar. Örneğin, Keyhan Gazetesi editörü ve başyazarı olan Hüseyin Şeriatmedari, ABD Başkanı Donald Trump’ın Orta Doğu Özel Temsilcisi Steve Witkoff’un İran’ın “silahsızlandırılması” yönündeki beyanları sonrası yazdığı bir yazıda, “İran’ın kırmızı çizgileri çiğnenmiştir” şeklinde sert bir eleştiride bulundu. Ancak bir sonraki müzakere turunun ardından açıklama yapan Dışişleri Bakanı Arakçi, “nükleer faaliyetler haricinde hiçbir konuyu konuşmadık” diyerek bu konudaki eleştirilerin önünü almaya çalıştı. İran’ın müzakere sürecinde bazı “kırmızı çizgileri” bulunuyor. Bazı hassas konular, İran kamuoyu ve siyasi elitleri tarafından polemik konusu haline getirilip müzakere ekibi üzerinde baskı unsuruna dönüştürülebiliyor. Müzakerelerin “doğrudan” mı yoksa “dolaylı” mı olduğu da bu konulardan biri. İran tarafı, ABD heyeti ile direkt temasa geçmediklerini ve Ummanlı yetkililer aracılığıyla müzakereleri yürüttüklerini her fırsatta dile getiriyorlar. Bu strateji, müzakerelerin başarısız olma durumunda ABD’ye güvenip doğrudan muhatap almadıkları gerekçesini sunmalarına imkan verecek. Bir diğer ifade ile İranlılar, 2018’de anlaşmadan tek taraflı çekilen ABD’ye güvenmediklerini işaret ediyor ve doğrudan görüşmeye değer bulacak bir güvence ortaya konana kadar bu durumu devam ettireceklerini söylüyorlar. Bu güvence, teknik görüşmelere geçilmeye başlanmasıyla ve nihai anlaşmaya varmadan geçici anlaşmalarla sürecin yürütülmesiyle ortaya çıkacak gibi görünüyor. Her ne olursa olsun İran, 2013-2015 dönemindeki gücünden çok uzak, anlaşmaya ve ekonomisini rahatlatmaya ihtiyaç duyuyor. Orta Doğu jeopolitiği de son 10 senede bir hayli değişti. O yüzden 10 sene önceki canlılığı ve sertliğiyle müzakere tartışmalarını İran kamuoyunda takip etmek mümkün değil. Tüm taraflar İran’ın bir şekilde bu müzakerelere ihtiyaç duyduğu gerçeğine razı olmuş durumdalar. Muhafazakar gruplar arasındaki bölünmüşlük de bundan kaynaklanıyor. Kapsamlı Ortak Eylem Planı’nın imzalandığı 10 yıl önceki süreçten farklı olarak muhafazakarlar yekpare bir blok halinde anlaşmaya ve müzakerelere karşı çıkmıyorlar. Ancak yine de aktörler, dik durma zorunluluğu ve gurur sebebiyle süreci farklı gerekçelerle ve nitelemelerle okuyorlar. Mesela İran’ın kaderinin müzakerelere bağlı olduğu algısına şiddetle karşı çıkan muhafazakar aktörler, müzakerelerin daha önce de defalarca yapıldığı hatırlatmasında bulunuyor ve süreci rutin ve olağan olarak tahfif ediyorlar. Müzakerelerin alacağı şekil ve süreç içerisindeki gelişmeler uyarınca İran’daki aktörlerin de söylemlerini ve pozisyonlarını revize edecekleri gözden kaçmamalı. [Dr. Mustafa Caner, Sakarya Üniversitesi Ortadoğu Enstitüsünde Öğretim Üyesidir.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "ABD-İran müzakereleri, İran içinde farklı siyasal gruplar tarafından tartışılıyor. Reformist ve ılımlı gruplar müzakerelere destek verirken, muhafazakarlar arasında bölünmeler yaşanıyor. Müzakerelerde İran'ın \"kırmızı çizgileri\" de önemli bir konu; özellikle doğrudan görüşme yerine dolaylı temasa devam edilmesi talep ediliyor. İran, 2013-2015'teki gücünden uzak olsa da, ekonomik rahatlama ihtiyacı ve Orta Doğu'daki jeopolitik değişim müzakerelere olan ihtiyacı artırıyor. Müzakere süreci, zamanla İran'daki aktörlerin tutumlarını da etkileyebilir."}
{"text": "Milli Savunma Üniversitesi Müşterek Harp Enstitüsü Öğretim Üyesi Dr. Hayati Ünlü, Hindistan-Pakistan geriliminin arka planını ve nereye evrilebileceğini AA Analiz için kaleme aldı. *** Son günlerde Hindistan’ın Pakistan topraklarına yaptığı askeri müdahaleler ve dün gece 9 bölgeye yapılan füze saldırılarında 26 sivilin hayatını kaybetmesi Güney Asya’da gerilimi yeniden tırmandırdı. Pakistan'ın egemenlik haklarını ihlal eden bu hamleye meşru müdafaa hakkı çerçevesinde karşılık vereceği yönündeki açıklamaları ve uluslararası aktörlerin devreye girmesi krizin çok boyutlu bir nitelik kazandığını gösteriyor. Bu süreçte en fazla merak edilen soru, son 20 yılını ordularını modernize ederek geçiren Pakistan ve Hindistan arasındaki gerilim kontrolden çıkıp büyük bir savaşa mı evrilecek yoksa uluslararası toplum bu gerilimi sağlıklı bir kriz yönetimi altında kontrol altına mı alacak? Pakistan Başbakanı Şahbaz Şerif'in \"Hindistan’ın saldırılarına karşılık verme hakkımız var\" açıklaması, uluslararası hukuk çerçevesinde meşru bir zemin arayışının olduğunu ortaya koyuyor. Birleşmiş Milletler (BM) Şartı’nın 51. Maddesi gereğince, bir devletin silahlı saldırıya uğraması, karşı devlete meşru müdafaa hakkını tanır. Egemenlik hakları açıkça ihlal edilen Pakistan'ın buradaki en öncelikli vurgusu Hindistan'ın sivil kayıplara yol açan saldırılarıdır. Pakistan ordusunun 5 Hint savaş uçağını düşürdüğünü iddia etmesi askeri kapasitesini gösterirken, İslamabad'ın BM'ye başvuru ve Türkiye ile temas gibi diplomatik kanalları etkin şekilde kullanması kriz yönetimindeki çok boyutlu stratejisini yansıtmaktadır. Ancak Pakistan'ın karşı hamlelerinin sınırlı ve orantılı kalması bekleniyor. Zira aşırı bir askeri eskalasyon, bölgesel bir savaşa dönüşebilir. Nitekim Hindistan ilk saldırıyı başlatmasına rağmen, açıklamasında terör odaklı sınırlı bir askeri davranışın altını çiziyor. Zira, BM Genel Sekreteri Antonio Guterres'in \"azami itidal\" çağrısı da bu riski göz önünde bulunduruyor. Hindistan'ın saldırıları, 2019'daki Balakot harekatına benzer şekilde, \"terör hedefleri\" gerekçesiyle meşrulaştırılmaya çalışılsa da, sivil kayıplar ve Pakistan'ın iddia ettiği uçak düşürme başarısı, operasyonel zafiyetleri net bir şekilde ortaya koyuyor. Bu noktada, hedef belirleme ve istihbarat zafiyeti, füze saldırılarında çocukların da aralarında olduğu sivil kayıplar, Hindistan'ın hedef seçimindeki isabetsizliğini gösteriyor. Askeri kayıplar ise Pakistan'ın 5 uçağı düşürdüğü iddiası doğrulanırsa, Hint Hava Kuvvetlerinin operasyonel riskleri hafife aldığını kanıtlayacaktır. Hindistan, uluslararası toplumda Pakistan'ı terörle bağdaştırma stratejisini sürdürse de BM ve Amerika Birleşik Devletleri'nin (ABD) tarafsız çağrıları, Yeni Delhi'nin diplomatik izolasyon çabalarının sekteye uğradığını gösteriyor. Bu durum, Hindistan'ın iç politikada milliyetçi söylemleri güçlendirme amacıyla dış politikada riskli hamleler yapabileceğini, ancak askeri ve diplomatik maliyetlerin hesaba katılmadığını düşündürmektedir. Krizin patlak verdiği dönemin, uluslararası sistemde kritik ekonomik-diplomatik gelişmelerin yaşandığı bir evreye denk gelmesi oldukça manidar. Gerilimin yükseldiği gün Hindistan-İngiltere Serbest Ticaret Anlaşması ve kriz devam ederken ABD ve Çin taraflarının ikili ilişkilerdeki müzakere dinamiğini hareket geçireceklerini açıklamaları ister istemez konuyla ilişkilendiriliyor. Krizin, mevcut ticaret anlaşmanın imzaladığı gün patlak vermesi, Rusya-Ukrayna savaşında tartışılan Batı dünyası içerisindeki çatlağın burada da devam ettiği gerçeğini akıllara getiriyor. Nitekim, Hindistan’ın İndus Suları Anlaşması’nı askıya almadan 1 hafta önce de İngilizlerin desteklediği Yeşil Pakistan girişi hayata geçirildi. Diğer yandan, Washington-Pekin arasında Tayvan, teknoloji savaşları ve Rusya-Ukrayna savaşı nedeniyle gerginliğin tırmandığı bir dönemde, Hindistan-Pakistan çatışması, ABD'nin Asya-Pasifik'teki dengeleme stratejisini karmaşıklaştırabilir. ABD Başkanı Donald Trump'ın \"krizin çabuk sona ermesi\" yönündeki açıklaması, Washington'un bölgede yeni bir krizle uğraşmak istemediğini gösteriyor. Pakistan'ın özellikle askeri meselelerdeki stratejik ortağı Çin’in ise krizde İslamabad'ı destekleyerek, Hindistan'ı dizginlemeye çalışması bekleniyor. Bu da ABD-Çin rekabetinin Güney Asya'ya yansıması bağlamında yorumlanıyor. Netice olarak Hindistan'ın saldırıları, uluslararası kamuoyu tarafından hem askeri hem de diplomatik açıdan riskli bir hamle olarak değerlendiriliyor. Pakistan'ın meşru müdafaa hakkını kullanması kaçınılmaz olsa da, tarafların itidalli davranmaması durumunda krizin bölgesel bir savaşa evrilebileceği tartışılıyor. Kuşkusuz paylaşılan sınırın uzunluğu ve her iki devletin nüfusu (Pakistan 247 milyon, Hindistan 1,4 milyar) düşünüldüğünde, Hindistan ve Pakistan arasındaki bir savaşın insanlık tarihindeki en büyük seferberlik ve devletler arası çatışmayı temsil edeceği rahatlıkla söylenebilir. Küresel aktörlerin devreye girmesi, krizin derinleşmesini engelleyebilir. Ancak Hindistan-İngiltere ticaret müzakereleri ve ABD-Çin rekabeti gibi değişen dinamikler, çatışmanın arka planındaki jeostratejik hesapları daha da karmaşık hale getirmektedir. Bu açıdan tarafların, uluslararası hukuk çerçevesinde diyaloğa dönmesi umut ediliyor aksi takdirde Güney Asya, yeni bir küresel güvenlik krizinin fitilini ateşleyebilir. [Dr. Hayati Ünlü, Milli Savunma Üniversitesi Müşterek Harp Enstitüsü Öğretim Üyesidir.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Hindistan ve Pakistan arasındaki son gerilim, Hindistan'ın Pakistan topraklarına füze saldırıları yapmasıyla tırmandı. Pakistan, saldırılara meşru müdafaa hakkı çerçevesinde karşılık vereceğini açıkladı. Kriz, Hindistan'ın uluslararası toplumda yalnızlaşmasına yol açarken, Pakistan’ın Çin ile stratejik ilişkileri ve ABD’nin bölgedeki dengeleme stratejileriyle daha da karmaşıklaşıyor. Gerilimin artması, bölgesel bir savaşa dönüşme riski taşıyor. Küresel aktörlerin müdahalesi, krizin büyümesini engelleyebilir ancak bu, jeostratejik hesapları daha da karmaşık hale getirebilir."}
{"text": "Akademisyen Dr. Abdullah Erboğa, ABD Başkanı Donald Trump'ın İsrail Başbakanı Binyamin Netanyahu'ya \"makul ol\" demesinin arkasında yatan sebepleri AA Analiz için kaleme aldı. *** Beyaz Saray son zamanlarda birbirinden ilginç diplomatik gelişmelere sahne oluyor. Genellikle bir sanat olarak değerlendirilen diplomasi, gerek devlet adamlarının gerekse de bürokratların hassas ve bir o kadar da dikkatli hareket ettikleri bir alan olarak karşımıza çıkmaktadır. Son zamanlarda Oval Ofis'te ise pek alışık olmadığımız türden bir diplomasi yürütülüyor. Amerika Birleşik Devletleri (ABD) Başkanı Donald Trump usul bakımından her ne kadar diplomatik teamüllerin dışına taşan bir diplomasi anlayışı sergilese de esas açısından bakıldığında aslında siyasi hedefleri ile taban tabana uyumlu bir diplomasi çerçevesinde hareket ettiğini söylemek mümkündür. Ukrayna Devlet Başkanı Volodimir Zelenskiy ve İsrail Başbakanı Binyamin Netanyahu ile yapılan görüşmelerde ortaya çıkan gerilimler de tamamen bununla alakalıdır. 7 Nisan'da gerçekleştirilen Trump-Netanyahu görüşmesi, hem Türkiye'yi doğrudan ilgilendiren konular hem de Trump'ın sergilediği tutum itibarıyla gündemi sarstı. Başkan Trump'ın Netanyahu ve İsrail'e yönelik kullandığı makul, mantıklı, akla yatkın anlamlarına gelen \"reasonable\" ifadesi dikkati çekti. ABD Başkanı'nın medya mensuplarının önünde bir İsrail Başbakanına dönük olarak üçüncü bir ülke hakkında uyarı taşıyan ifadeler kullanması belki de tarihte ilk defa yaşandı. Peki, Trump neden İsrail'in makul ve mantıklı olmasını istedi? Aslında ABD ile İsrail arasındaki stratejik müttefiklik anlayışı iki devlet arasında dünyada eşine az rastlanan ortaklıklardan biridir. İsrail'in kuruluşundan bu yana ihtiyaç duyduğu ve hatta ihtiyacının çok ötesindeki savunma, güvenlik ve dış politika desteğinin Washington yönetimi tarafından karşılandığı muhakkaktır. Nitekim 2024 başkanlık seçim sürecinde Joe Biden ve Trump'ın rekabet ettiği alanlardan biri de kimin daha fazla İsrail yanlısı olduğu konusunda yapılan tartışmalardı. Bununla birlikte, Gazze soykırımıyla birlikte ikili ilişkilerde yaşanan bazı anlaşmazlıkların olduğu da açıktır. Washington yönetiminin İsrail'e sağladığı askeri, finansal ve siyasi destekte herhangi bir kısıtlama olmasa da İsrail'in agresif ve saldırgan davranışlarının ortaya çıkardığı maliyetler ve genel olarak Orta Doğu politikasında karşılaştığı dayatmalardan rahatsızlık duyduğunu gözlemlemek mümkündür. Eski Başkan Barack Obama'dan itibaren ABD yönetimlerinin istisnasız olarak izolasyonist dış politika hedefleri doğrultusunda hareket ettikleri ve özellikle küresel yükümlülükleri sırtından atmaya çalıştıkları bir dönemde İsrail'in sergilediği davranışlar bir taraftan ABD'nin dış politika tercihlerini çıkmaza sokarken diğer taraftan da Orta Doğu gündemine hapsolmasına sebep oluyor. Özellikle yeni Trump dönemiyle ile birlikte tüm odağını siyasi, askeri ve ekonomik olarak güç biriktirmeye odaklamaya çalışan ABD açısından Orta Doğu gündemine hapsolmak pek de arzulanan bir tablo değil. Bu genel olarak ABD'nin İsrail ile angajmanının azalacağı veya verilen desteğin kısıtlanacağı anlamına gelmez. Ancak daha \"makul\" bir ilişki dinamiğine sahip olunması gerektiğini vaaz eder. Dolayısıyla, Trump'ın Suriye meselesiyle ilgili olarak İsrail'i Türkiye konusunda \"makul\" olmaya davet ederken aslında bizzat ABD-İsrail ilişkilerinde görmek istediği normalleşmeyi üstü kapalı olarak ifade ettiğini söylemek mümkündür. Trump'ın söz konusu görüşmede İsrail'e yıllık 4 milyar dolarlık yardımda bulunduğunu ve getirilen yüzde 17'lik gümrük tarifesinden vazgeçme konusunda kararsız olduğunu vurguladığı ifadeler ise iki ülke arasındaki ilişkilerin mükemmel yürümediğini ve çeşitli hoşnutsuzlukların bulunduğunu ispatlayan anlar olarak kayda geçti. İsrail Başbakanı Netanyahu'nun ABD'ye gerçekleştirdiği ikinci ziyaretin acele bir şekilde olması Suriye konusunda Tel Aviv yönetiminin beklentilerinin aksine gelişmelerin yaşandığını ve bunu önlemek için destek almaya gittiği yönündeydi. Nitekim, Suriye'de Türkiye ile İsrail arasındaki güç rekabetinin yaşandığı çok bariz. İsrail hükümetinin, Suriye'deki parçalanmışlığın ve bölünmüş güç yapısının devam etmesini ve dolayısıyla Şam hükümetinin elinin zayıf kalmasını arzuladığı biliniyor. Buna mukabil, Türkiye ise bir taraftan ülkedeki istikrarsızlığın siyaset kurumunu güçlendirerek aşılmasına destek verirken diğer taraftan Suriye'nin güvenlik ve savunma alanındaki gereksinimlerinin de farkında. Ankara'nın talep edilmesi halinde bu alanlarda destek sağlayacak olması da oldukça muhtemel görünüyor. Ancak başta yakın komşuları olmak üzere İsrail'in bölgede güçlenen aktörlere tahammül edemediği ve bunu ulusal güvenliği açısından başat tehdit olarak değerlendirdiğini kuruluşundan bugüne pek çok olayda görmek mümkündür. Bu açıdan bakıldığında Trump'ın, İsrail'in Suriye'de çeşitli askeri noktalara yönelik saldırılarına hız vermesinin ve Türkiye'nin karşısında konumlanmasının ardından Netanyahu'ya \"makul ve mantıklı\" olma uyarısında bulunması son derece önemlidir. Orta Doğu'da iki yakın müttefikinin yükselen gerilim içerisinde olması zaten ABD için başlı başına bir maliyet oluştururken, İsrail’in saldırgan davranışlarına devam ediyor olması Trump tarafından sorunlu görülüyor. İsrail'in, Gazze ve Suriye'de sürekli olarak ABD'yi zorlayan bir tavır takınması ve bölgesel gerginliği her an yükselten saldırılarına devam etmesi özellikle Suriye meselesinde büyük riskler barındırıyor. Ayrıca İsrail'in, Türkiye'yi karşısına alarak bir tehdit olarak tanımlaması daha önce bölgede güvenlik tehdidi olarak yaptığı tanımlamalarının çok ötesinde anlamlara sahiptir. Bu sebeple, ABD Başkanı Trump'ın hem Türkiye-İsrail hem de ABD-İsrail ilişkilerinde daha makul bir ilişki ararken yeni dönemde belki de asıl normalleşmeyi Tel Aviv ile yapması muhtemeldir. Ancak söz konusu İsrail olduğu için karşısındaki aktör Trump bile olsa makul olmak ve rasyonel zeminde hareket etmek pek olası görünmüyor. [Dr. Abdullah Erboğa Akademisyendir.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Trump, İsrail Başbakanı Netanyahu'ya \"makul ol\" diyerek, ABD-İsrail ilişkilerinde daha sağduyulu bir yaklaşım istedi. İsrail'in Gazze ve Suriye'deki saldırgan tutumu, ABD için maliyet yaratıyor ve bölgesel gerilimi artırıyor. Trump, özellikle Türkiye-İsrail geriliminden rahatsız olup, İsrail'in bu tutumunu kontrol altına almayı arzu ediyor. ABD, Orta Doğu'da daha az angajmanla, daha makul bir ilişki kurmayı hedefliyor."}
{"text": "Anadolu Ajansı Farsça Haberler Müdürü Oğuz Akkar, ABD ile İran arasındaki müzakerelerin asıl amacını ve Türkiye'nin elde edebileceği avantajları AA Analiz için kaleme aldı. *** İran ve Amerika Birleşik Devletleri (ABD) arasındaki nükleer müzakereler 12 Nisan'da Umman'da tekrar başladı. ABD tarafında Başkan Donald Trump'ın yönetime gelmesi sonrası İran'a maksimum baskı, hatta nükleer tesisleri vuracak harekat beklenirken müzakerelerin başlaması ve hızlı bir şekilde ilerlemesi konuyu takip edenleri şaşkınlığa uğrattı. Zira, İran'ın güçlü figürlerinden Kudüs Gücü Komutanı Kasım Süleymani'yi öldürme emrini veren Trump’ın ve onu \"katil\" ilan eden Tahran'ın diyaloğa girmesini beklenmiyordu. En önemli husus ise İran'ın yıllardır \"nükleer faaliyetlerimiz müzakere konusu değil\" söylemine rağmen ABD Başkanı'nın \"İran tüm nükleer faaliyetlerini sıfırlarsa, dünyaya kapıları açılacak\" demesiydi. Süreci hızlandıran en önemli etkeni anlamak için 2015'te P5+1 ülkeleri ile İran arasında imzalanan Kapsamlı Ortak Eylem Planı (KOEP) sonrasına bakmak gerekiyor. 2013'te İran'da Hasan Ruhani hükümeti öncesi çıkmaza giren nükleer müzakereler dönemin Dışişleri Bakanı Muhammed Cevad Zarif'in insiyatifi ele almasıyla ivme kazanmıştı. Bunun üzerine, Viyana'da ABD, Fransa, İngiltere, Rusya, Çin ve Almanya'nın (P5+1) onayıyla İran ile anlaşma imzalanmıştı. Buna göre İran, uranyum zenginleştirmeyi belirtilen orana düşürecek, karşılığında ise uygulanan yaptırımlar kaldırılacaktı. İran'ın 1979 devrimi sonrası uygulanan ambargolar ve İran-Irak savaşında oluşan zararlar sonrası altyapısı zayıflamış, petrol endüstrisi revize olmamış ve havacılık sektörü oldukça eskimişti. İran, ambargolar yüzünden dünyadan dolaylı olarak aldığı ürünlere değerinin çok üstünde fiyat ödüyordu. Petrol satışlarına da ambargo gelince ekonomisi zarar görüyor, ülke altyapısı kendini revize edemiyor ve bu durum da toplumda tepkilere neden oluyordu. Ancak 2015 KOEP anlaşması sonrası ülkede oluşan pozitif durum kısa sürdü. 2016'da ABD Başkanı olan Trump, KOEP’ten ayrıldıklarını açıkladı. Bu açıklama umutların arttığı İran'da karamsarlığa yol açtı. Trump'ın anlaşmadan ayrılma sebebi ise basitti. İran, P5+1 ülkeleriyle anlaşma yapmış, karşılığında ambargolar hafiflemişti. Ancak bu anlaşmadan tek yararlanamayan ülke ABD olmuştu. Çünkü ABD, İran'ı zorlayan ambargolar uyguluyordu. ABD, İran'a bir ambargo uygulamazsa dünyanın İran ile çalışmasına, petrol almasına ve ülkeye yatırım yapmasına engel yoktu. Ambargoları kaldıran ABD, bu durumdan yararlanamayacaktı. İran lideri Ayetullah Ali Hamaney, anlaşma sonrası ABD ürünlerinin ithalatını yasaklamıştı. Tuhaf bir biçimde anlaşma sonrası Barack Obama yönetimi de ABD ürünlerinin İran'a girmesine kısmi tahdit getirmişti. Kısacası, anlaşmanın ABD için hiçbir avantajı yoktu. Yeni başkan Trump'ı ise asıl öfkelendiren buydu. ABD, büyük yer altı kaynağı zenginlikleri olan İran ekonomisinden hiçbir şekilde yararlanamayacaktı. Trump'ın bir diğer gerekçesi ise anlaşmayla zenginleşecek olan İran'ın, bu birikimle Orta Doğu’da tüm vekil güçlerini besleyecek ve kimsenin bunu denetleyemeyecek olmasıydı. Trump'a göre Obama yönetiminin İran ile yaptığı anlaşma dünya tarihinin \"en saçma\" anlaşmasıydı. ABD, 2015 nükleer anlaşmasından çekilince anlaşma kadük kaldı. Anlaşmaya dahil olan ülkeler dahi İran ile direkt veya açıktan iş yapmadı. Bu dönemden sonra İran'a zaten az olan yatırımlar hızla zayıfladı. Petrol ve doğal gaz ihracatı sekteye uğradı. Süreç başlarken 1 dolar 30.000 riyal seviyesinde iken günümüze gelindiğinde 1 milyon riyal seviyesini aştı. 1979'dan sonra peyderpey eskiyen petrol endüstrisi altyapısı ve diğer altyapılar modernize edilemediğinden felç duruma geldi. Otomotiv endüstrisi ise Çinli ikinci sınıf firmaların elinde. Ambargoların gücü ile ve İran'ın Mali Eylem Görev Gücü'ne (FATF) üye olmaması sebebiyle İran uluslararası bankacılık sistemini dışında. Hiçbir İranlının dünyanın bir ülkesinde geçerli banka kartı bulunmuyor. Ayrıca, dünya bankalarının kartları İran'da kullanılmıyor. 90 milyon nüfusu olan ve yoğun genç nüfusa sahip, coğrafi olarak Hazar Denizi ve Basra Körfezi kıyısında, Hürmüz Boğazı'nın kontrolünü elinde tutan İran için zor bir durum oluştu. İran toplumu 2015'ten bu yana uygulanan ekonomik ambargonun kalkmasını, dünya ticaretine entegre olmayı, uluslararası banka kartlarını kullanabilmeyi ve teknolojik ürünleri kullanmayı bekliyor. Ayrıca, uçak, gemicilik, otomotiv ve daha birçok sektörse yenilenmeyi bekliyor. 2024'te tekrar ABD Başkanı seçilen Trump, İran'a yeni bir teklifte bulundu. Burada gözden kaçmaması gereken durum, Trump'ın İran ile müzakerelere Özel Temsilcisi Steve Witkoff'u göndermesidir. Trump, dışişlerinden ya da bürokrasiden bir elçi yerine İran tarafıyla görüşmesi için bir iş insanını gönderdi. Yani aslında Trump, İran'a açıkça şunu söylüyor: \"Dediklerimi yap, seninle ticaret yapalım.\" 12 Nisan 2025'te İran ile başlayan müzakerelerin odak noktası budur. Bir iş insanı olan Steve Witkoff'un İran ile masaya oturması aslında Trump'ın İran'dan ne istediğini ve ne vaat ettiğini açıkça ortaya koyuyor. Trump'ın açıklamalarından anladığımız kadarıyla kendisi İran'ın ekonomik kapasitesine oldukça vakıf. Yine bu müzakerelere Avrupa Birliği (AB) ülkelerini ya da başka bir ülkeyi dahil etmemesinin nedeni de açık. Trump, birçok ihtiyacı olan İran pazarından tek başına faydalanmak istiyor. 2015 KOEP anlaşması sonrası oluşan tuzağa tekrar düşmek istemiyor. Trump, İran'daki fırsatların farkında ve tüm müzakereyi bunun üzerine kurgulamak istiyor. Trump'ın tek şartı ise İran'ın nükleer faaliyetlerinden vazgeçmesidir. 1979 devriminden sonra ekonomisi sürekli darbe alan İran'ın ve toplumunun da artık ambargolardan ve dünya ticaretinden kopukluktan yorulduğu görülüyor. İran toplumu, ABD'nin kendileriyle bir \"iş insanı\" üzerinden müzakere yapmasındaki nedeni iyi görüyor. İran, olası bir anlaşmada çok karlı, olası bir anlaşmazlıkta ise çok zararlı çıkacaklarının farkında. En büyük korkuları ise ABD ile bu kadar yoğun bir ekonomik ilişkiye girmeleri halinde 1979 sonrası tüm politik iddialarının kadük kalacak olması. Zira, İran \"büyük şeytan\" olarak sıfatlandırdığı bir ülkeyle yoğun ticaret ilişkisi içerisinde olacak. ABD, olası anlaşma sonrası İran'da tüm sektörlerde yatırım yapmak istiyor. Açıkçası, İran yönetimi zor bir kararla karşı karşıya kalmış durumda. Bugün havacılık, denizcilik, petrol endüstrisi, otomotiv, bilişim, bankacılık ve diğer birçok sektörde zorda olan İran ekonomisi tüm sektörlerde bir altyapı yenilenmesine ihtiyaç duyuyor. İran Ticaret Odası, inşaat, otoyol, raylı sistemler ve emlak sektörünün 1 trilyon dolarlık bir yatırıma ihtiyaç duyduğunu açıkladı. Otomotiv sektörü üretim ve ithalat ile birlikte 50 milyar doların üzerinde bir hacim vaat ediyor. Petrol endüstrisi ise İran'da kangrene dönen en büyük sektör. Basra ve Hazar'da yeni sahaların açılması, mevcut sahaların revize edilmesi, petrolün randımanlı çıkarılması, iyi modifiye edilmesi gerekiyor. Açıkçası bir petrol ve doğal gaz ülkesi olan İran, borulama sistemlerini modernize edemediği için kendi vatandaşlarına doğal gaz temininde zorlanıyor. Ülkede üretilen benzinin kalitesi oldukça düşük. Birçok ilde yoğun hava kirliliği oluşmuş durumda. Mesud Pezeşkiyan hükümeti tarafından petrol endüstrisinin 1 trilyon dolarlık yatırıma ihtiyaç duyduğu açıklandı. İran elektrik üretimi ve temininde de sıkıntılar yaşamaya başladı. Yenilenebilir enerji kaynaklarının çok az olduğu İran'da tüm enerji sektörünün 200-250 milyar dolar arası yatırıma ihtiyaç duyduğu biliniyor. Bunun yanında inşaat malzemeleri, otomotiv san sanayi, tekstil, turizm yatırımları, gıda endüstrisi gibi yatırıma ihtiyaç duyan birçok alt sektör var. Tüm bunlara baktığımızda, İran yer altı kaynağı, büyük nüfus ve coğrafi avantajlarıyla yatırımcıları iyi fırsatlar sunuyor. Ticaret savaşlarının başladığı ve dünyada daralmanın yaşandığı bu dönemde 90 milyonluk İran'daki fırsatlar herkesin ilgisini çekiyor. ABD, her ne kadar İran ile kendi şartlarında ve tek başına iş yapmak istese de bu teknik olarak mümkün değil. ABD'nin İran ile olası bir anlaşma sonrası petrol, havacılık, sigorta ve bankacılık gibi daha büyük ve spesifik sektörlerde iş yapması bekleniyor. ABD'nin diğer orta ve alt kalemlerde ise İran'ın ihtiyaçlarına cevap verebilmesi beklenmiyor. Açıkçası ABD, İran'daki pastadan en büyük payı kendine ayırmak niyetinde. Bu durumda Türkiye'nin önemi ortaya çıkıyor. İlk olarak Trump yönetimi ile iyi ilişkiye sahip olan Türkiye bu durumdan en karlı çıkacak ülkeler arasında olacaktır. Ayrıca Türkiye, İran'ın inşaat, turizm, tekstil, otomotiv yan sanayi, makine, ulaşım gibi orta ve alt sektörlerine yatırım yapabilecek ve ihtiyaçlarına cevap verebilecek kapasitededir. Türkiye son 30 yılda bu sektörlerde hem içeride hem dünyada büyük başarılar gösteren bir ülke konumundadır. Türkiye'nin öne çıkacağı bir diğer konu ise ABD'nin İran ile iş yapabilme tecrübesine sahip olmayışıdır. ABD ile İran arasında 1979'dan bu yana kopuk olan ilişkiler bu tecrübeyi hiç oluşturmadı. Ancak 1979'dan bu yana İran ile hep ticaret yapan ve hatta İran'da yatırımlar yapan Türkiye bu tecrübeye fazlası ile sahiptir. ABD, çok girmek istediği lakin nasıl gireceğini bilmediği İran'a Türkiye ile girmek isteyecektir. ABD, Türkiye'nin İran ticaret tecrübesinden faydalanmak isteyecektir. Aslında, Washington bir nevi buna mecburdur. Zira ABD, Türkiye'yi AB veya Çin gibi büyük sektörlerde kendine rakip görmüyor. Bu sebeple, İran'a yapılacak tüm orta ve alt sektörlerde yatırımları Türkiye ile paylaşmak hatta bırakmak arzusunda olacaktır. Bir diğer önemli husus ise komşumuz İran'ın büyük bir Türk nüfusa sahip olmasıdır. Bugün başkent Tahran ve birçok büyük ilde Türkçe olarak iş yapmak mümkündür. Türkiye, İranlıların 1979'dan bu yana en rahat seyahat ettikleri ve en çok geldikleri ülkedir. İki ülke toplumu hem ticari olarak hem de kültürel olarak birbirini yakinen tanımaktadır. Neticede, ABD'nin İran ile başlattığı son müzakereler Türkiye için büyük fırsatlar doğurmaktadır. Bu noktada, Türkiye siyaset, ticaret, kültür ve diğer tüm kurumlarıyla son müzakereleri dikkatle izlemeli, gerekirse yönlendirmeli ve olası bir anlaşma halinde hızlı aksiyon almalıdır. [Oğuz Akkar, Anadolu Ajansı Farsça Haberler Müdürüdür.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "ABD ile İran arasındaki müzakereler, iki ülke arasındaki gerilimi azaltmayı amaçlarken, Türkiye'nin bu süreçten büyük fırsatlar elde etmesi mümkün. ABD, İran ile ticaret yapmak için tecrübe sahibi olmayan bir ülke olarak Türkiye'yi iş birliği yapmaya ihtiyaç duyuyor. Türkiye, inşaat, turizm, tekstil, otomotiv ve diğer alt sektörlerde İran'a yatırım yapabilecek kapasiteye sahip ve bu avantaj, ABD'nin İran ile ticaret ilişkilerinde Türkiye'nin önemli bir rol üstlenmesini sağlayabilir. Bu fırsattan Türkiye'nin, siyasi ve ticari ilişkilerini doğru bir şekilde yönlendirerek yararlanması bekleniyor."}
{"text": "Osmanlı'nın dördüncü hükümdarı Yıldırım Bayezid tarafından 1396-1399 yıllarında yaptırılan abidevi eser, Evliya Çelebi'nin Seyahatnamesi'nde \"Bursa'nın Ayasofya'sıdır. Bütün camilerin ulusudur\" ifadesiyle anlatılıyor. Yerli ve yabancı birçok turistin ziyaret ettiği camide Mısır'ın fethiyle elde edilen kutsal emanetler ile İstanbul'a getirildikten sonra Yavuz Sultan Selim tarafından Ulu Cami'ye hediye edilen 500 yıllık Kabe'nin kapı örtüsü de sergileniyor. Erken dönem Osmanlı sanatının tüm özelliklerini yansıtan Ulu Cami, duvarlarını süsleyen, farklı hattatlar tarafından yazılmış hat levhaları ve duvar yazılarıyla \"hat sanatları müzesi\" olarak anılıyor. Cami içinde 13 ayrı yazı karakteriyle 41 ayrı hattat tarafından duvara yazılmış 87, levha halinde ise 110 olmak üzere 192 hat yazısı bulunuyor. Bu hatlarda sure, ayet, Ayet'el-Kürsi, hadis, Esma'ül-Hüsna yazıları, Hazreti Muhammed ve İslam büyükleri ile Allah'ın isimleri yer alıyor. Caminin içini adeta hat müzesine çeviren ayaklarda ve duvarlardaki yazılar Abdülfettah Efendi, Kazasker Mustafa İzzet Efendi, Sami Efendi, Mehmed Şefik Bey gibi meşhur hattatlara ait. Camide II. Mahmud'a ait bir levha da yer alıyor. Hat sanatının özgün örnekleri olarak gösterilen yazılar arasında \"vav\" harflerinin çokluğu dikkati çekiyor. Bursa Ulu Cami Onarım Donatım ve Bakım Derneği Başkanı Hilmi Şanlı, AA muhabirine, Ulu Cami'nin tarihi mimarisinin yanında içindeki hat sanatlarıyla da insanın gönlünü büyüleyen bir yapıya sahip olduğunu söyledi. Şanlı, Ulu Cami'yi ziyarete gelen vatandaşların bilgiyi kaynağından öğrenmeleri amacıyla dernek olarak buradaki hatların bilimsel olarak çalışmasını yaptırdıklarını ifade etti. Yapılan çalışmaların sonucunda ortaya çıkan bilgilerin sesli, yazılı ve görsel olarak dijital ortama aktarıldığını belirten Şanlı, şöyle konuştu: \"Caminin üç kapısının girişindeki ekranlara karekod (QR) koymak suretiyle camide bulunan 110 hattın tamamının kimler tarafından yazıldığını, anlamının ne olduğunu tarihçesiyle birlikte dijital ortamda hazırladık. Çağımız teknoloji çağı. Hem Ulu Cami'yi teknolojiyle buluşturmak hem de gençlerimiz Ulu Cami'ye girdiklerinde camideki bu hat sanatlarını sadece seyretmekle kalmasın istedik. Ecdadımızın yazdıklarıyla yeni neslimizi buluşturmayı amaçladık. Bu amaçla ziyaretçiler 110 hat yazımızın tarihçesini, anlamını Türkçe sesli olarak da dinleyebildikleri gibi yazılı olarak da bunu görebilecekler.\" Yabancı turistlerin de camiyi yoğun şekilde ziyaret ettiğini, yakın zamanda bu çalışmaya İngilizce ve Arapça gibi yabancı dil desteği de ekleyeceklerini vurguladı. Bu çalışmanın örnek teşkil ettiğine dikkati çeken Şanlı, başta Sultan Ahmet, Ayasofya-i Kebir Cami-i Şerifi ve Selimiye camileri olmak üzere içinde hat eserleri olan camilerde de bu çalışmanın yapılması tavsiyesinde bulundu. Şanlı, Ulu Cami'ye gelemeyenlerin de bu bilgilere internet üzerinden ulaşabileceğini vurgulayarak, sözlerini şöyle tamamladı: \"Bu çalışmayla birçok hurafenin, uydurma bilgilerin veya bilgi kirliliğinin önüne geçmiş olacağız. Tamamen üniversite hocalarımızın bilimsel olarak hazırlamış olduğu bir çalışmadır. Ulu Cami'de çok çeşitli hatlar var. Ulu Cami, Türkiye hatta dünyada hat müzesi olarak en büyük müzelerinden bir tanesidir. Yabancı turistlerin burayı ziyaretlerinde en fazla dikkat ettikleri şeyler yapının mimarisi ve hat eserleri oluyor. Biz de dernek olarak böyle bir çalışmayı düşündük. Ali Haydar Yıldırım da ekibiyle birlikte bize yardımcı oldu ve bu eser ortaya çıktı.\"", "summary": "Bursa Ulu Cami, Osmanlı'nın erken dönem sanatını yansıtan önemli bir eser olup, duvarlarında 192 hat yazısı bulunuyor. Bu yazılar, farklı hattatlar tarafından yazılmış ve cami içi adeta bir hat müzesine dönüşmüştür. Camiye gelen ziyaretçilere, hatların anlamlarını ve tarihçesini öğrenebilmeleri için dijital bir sistem geliştirilmiştir. Bu sistem, QR kodlar aracılığıyla ziyaretçilere sesli ve yazılı bilgi sunuyor. Şu an için Türkçe olarak sunulan bilgiler, yakında İngilizce ve Arapça dillerinde de sunulacak. Bu çalışmalar, caminin hat sanatını tanıtmak ve bilgi kirliliğini engellemek amacıyla başlatılmıştır."}
{"text": "ABD'nin New York kentindeki Metropolitan Sanat Müzesi'nin (Metropolitan Museum of Art) Kostüm Enstitüsü yararına düzenlenen ve resmi olarak Costume Institute Gala veya Costume Institute Benefit olarak adlandırılan Met Gala, kırmızı halı geçidiyle başladı. Bu yıl 10 Mayıs-26 Ekim tarihleri arasında ziyarete açılacak yeni bahar sergisi kapsamında düzenlenen gala, \"Superfine: Tailoring Black Style\" (Süper Rafine: Siyahi Stili Terzilik) teması etrafında şekillendi. Sergi, Atlantik diasporasındaki siyahi kimliğin oluşumunda giyim ve tarzın oynadığı merkezi rolü ele alıyor. Metropolitan Museum of Art, galayı \"18. yüzyıl Atlantik dünyasında, köle ticareti, sömürgecilik ve emperyalizmle beslenen yeni bir tüketim kültürü; zenginlik, ayrıcalık ve zevki gösteren giysilere ve mallara erişim sağladı.\" şeklinde ifade etti. Her yıl oyuncular, müzisyenler, modeller ve moda dünyasının önde gelen isimlerinin bir araya geldiği galaya bu yıl da Nicki Minaj, Jenna Ortega, Usher, Cardi B, Louise Camuto Grieder, Daniel Grieder, Julia Carey, James Corden, Jeff Goldblum, Kerry Washington, Sam Smith, Sofia Richie, Willy Chavarria, Seung-cheol Choi, Terrence Thornton, Imaan Hammam, Keith Powers, Eva Chen ve Chris Rock gibi isimler katıldı. Met Gala etkinliğinin yapıldığı New York Metropolitan Sanat Müzesi yakınında Filistin'e destek gösterisi düzenlendi. Müzenin yakınlarındaki Madison Avenue'de toplanan kalabalık, Filistin'e desteklerini dile getirdi. Gösteride Filistin destekçisi grup ile İsrail yanlısı grup karşı karşıya gelirken, polis ekipleri güvenlik önlemi aldı. Filistin'e destek veren grup, bayraklarla \"İsrail Devleti dünya Yahudilerini temsil etmiyor\", \"Özgür Filistin\" ve \"Özgürlük, adalet\" yazılı pankartlar taşıdı. Kısa süre sonra alana gelen İsrail yanlısı grup ise İsrail bayrakları sallayarak İbranice marş söyledi. İsrail'in Gazze Şeridi'ne 7 Ekim 2023'ten bu yana düzenlediği saldırılarda yaşamını yitiren Filistinlilerin sayısı 52 bin 535'e, yaralıların sayısı da 118 bin 491'e yükseldi. Enkaz altında hayatını kaybeden çok sayıda kişi olduğu bildirilirken, halkın sığındığı hastane ve eğitim kurumları hedef alınarak sivil altyapı da tahrip ediliyor. İsrail ordusu, Gazze Şeridi'nde 19 Ocak'ta yürürlüğe giren ateşkesin ardından 18 Mart sabahı şiddetli saldırılarına yeniden başlamıştı.", "summary": "Metropolitan Sanat Müzesi'nin Costume Institute yararına düzenlediği Met Gala, bu yıl \"Superfine: Tailoring Black Style\" teması etrafında şekillendi ve siyahi kimliğin oluşumunda giyim ve tarzın rolünü ele aldı. Gala, ünlü isimlerin katılımıyla renkli bir etkinlik halini alırken, müze yakınında Filistin'e destek gösterisi yapıldı. Gösteride, Filistin ve İsrail yanlısı gruplar karşı karşıya geldi ve polis güvenlik önlemleri aldı. Filistin'in Gazze Şeridi'ne yönelik İsrail saldırılarında hayatını kaybedenlerin sayısı 52 bin 535'e, yaralıların sayısı ise 118 bin 491'e yükseldi."}
{"text": "CerModern'den yapılan açıklamaya göre, 15 yıl önce tren bakım atölyesiyken bugün kültür ve sanatın ilk adresi haline gelen CerModern, 10 Mayıs'ta gerçekleştireceği kutlama etkinliğinde sürdürülebilirlik manifestosunu kamuoyuyla paylaşacak. Türkiye'nin ilk Yeşil ve Sürdürülebilir Müzesi olarak dönüşüm başlatan CerModern, 15'inci yılını çağdaş sanatçı Sevincy'nin \"Geri Dönüşümüz Muhteşem Olacak\" başlıklı sergisinin yanı sıra dans gösterileri, müzik dinletileri, DJ performansı ve çeşitli etkinliklerle kutlayacak. Sanatın dönüştürücü gücüne inanan CerModern, sürdürülebilirliği sadece hedef değil kalıcı kültür haline getirmek üzere yoluna kararlılıkla devam ediyor. Sanatçı Sevincy'nin \"Geri Dönüşümüz Muhteşem Olacak\" başlıklı sergisi, 10 Mayıs-15 Haziran'da CerModern'de sanatseverlerle buluşacak. Sergi, plastik ve dijital atıklardan oluşturulan eserleriyle insan-doğa ilişkisini, tüketim alışkanlıklarını ve veri çağının yarattığı kirliliği ele alıyor. Yapay zekanın plastik krala dönüştüğü \"Trashformer\" evreninden, kültürel hicivle dolu \"Helal Porsche\"a, savaşın duygusal enkazını simgeleyen \"Plastik Bomba\"dan doğaya dair alegorik atık heykellere kadar birçok dikkat çekici çalışma sanatseverlerle buluşacak.", "summary": "CerModern, 15. yılını 10 Mayıs'ta kutlayacak ve etkinlikte sürdürülebilirlik manifestosunu paylaşacak. Türkiye'nin ilk Yeşil ve Sürdürülebilir Müzesi olarak dönüşümünü sürdüren CerModern, Sevincy'nin \"Geri Dönüşümüz Muhteşem Olacak\" başlıklı sergisiyle birlikte dans gösterileri, müzik dinletileri ve DJ performansları da sunacak. Sergi, plastik ve dijital atıklardan eserler oluşturan Sevincy'nin insan-doğa ilişkisini ve tüketim alışkanlıklarını ele aldığı dikkat çekici çalışmaları sanatseverlere sunacak."}
{"text": "Çermik Spor Salonu'nda Kaymakamlık ve Belediye tarafından düzenlenen fuara 62 yazar ve 103 yayınevi katıldı. 345 bin kitabın okurlarla buluştuğu fuarda, oyun ve beceri atölyeleri, palyaço gösterileri, açık hava sineması, konser ve yazar söyleşileri gibi etkinlikler de yer alıyor. Çermik Kaymakamı Adem Karataş, basın mensuplarına, gençlerin ve kitapseverlerin yoğun ilgisiyle ilçede 5'inci kitap fuarının açılışını yapmanın mutluluğunu yaşadıklarını söyledi. Kitap fuarının 11 Mayıs Pazar gününe kadar ziyarete açık olacağını belirten Karataş, herkesi fuara beklediklerini ifade etti. Karataş, fuarı çeşitli etkinliklerle renklendireceklerini anlatarak, \"Kitap insan hayatının merkezinde olmalı. Günümüzde sosyal medya ve diğer etkenlerle maalesef kitaplara biraz soğuk kaldık. Kitaplar hayatımızı olgunlaştıran ve güzelleştiren bir dünya. Gençlerimizi ve çocuklarımızı bu anlamlı fuarlara getirerek onların kitaba dokunmasını, kitabın kokusunu almasını çok kıymetli buluyorum.\" dedi. Çermik Belediye Başkanı Şehmus Karamehmetoğlu da klasik belediyecilik hizmetinin dışındaki bir çalışmada yer almaktan mutluluk duyduklarını belirtti. Gelecek nesiller için ellerinden geleni esirgemediklerini anlatan Karamehmetoğlu, \"İyi bir gençlik yetiştirmemiz lazım. Eğitime yatırım insana yatırım, insana yatırım da ülkenin geleceğine yatırımdır. Bu şiarla elimizden geleni yapıyoruz.\" diye konuştu. İlçe Milli Eğitim Müdürü Murat Bozdoğan da ilde 7 gün boyunca 7'den 70'e herkesle fuar sayesinde temasta olacaklarını anlatarak, fuarda 70'i aşkın etkinliğin olacağını belirtti. Bozdoğan, \"Diyarbakır'a uzak olan ilçemizde çocuklarımız birçok etkinlikten uzak ve mahrum kalıyor. Bu fuarla birlikte bunu aşmak istiyoruz. Çocuklarımız için kitap bilinci aşılamanın yanı sıra birçok sosyal aktivite de gerçekleştireceğiz.\" dedi. Çermik Kitap Fuarı, 11 Mayıs'a kadar ziyaret edilebilecek.", "summary": "Çermik'te düzenlenen 5. kitap fuarına 62 yazar ve 103 yayınevi katıldı, 345 bin kitap okurlarla buluştu. Fuarda etkinlikler arasında oyun atölyeleri, palyaço gösterileri, konserler ve yazar söyleşileri yer alıyor. 11 Mayıs'a kadar açık olacak fuarın açılışını yapan Kaymakam Adem Karataş, gençlerin kitaba olan ilgisini artırmayı hedeflediklerini belirtti. Belediye Başkanı Şehmus Karamehmetoğlu, eğitime yatırım yapmanın ülkenin geleceğine katkı sağladığını vurguladı. Fuarda 70'i aşkın etkinlik düzenlenecek."}
{"text": "Bakanlıktan yapılan açıklamaya göre, Sinema Genel Müdürlüğü ile Sanat için Yola Çık Kültür ve Sanat Derneği işbirliğiyle başlatılan proje, 2018'den itibaren 1 milyona yakın seyirciye sinema keyfini yaşattı. 21 il ve 60 ilçeyle yolculuğuna başlayan tır, bugüne dek 61 il ve sinema salonlarına erişimi olmayan 358 ilçede, 895 bin çocuğu aileleriyle birlikte sinemayla buluşturdu. İklimlendirme sistemine ve 90 koltuk kapasitesine sahip \"Gezen Sinema\" tırı, yalnızca 2023'te 347 binden fazla izleyiciye ulaşarak en yüksek katılıma sahne oldu. Açıklamada görüşlerine yer verilen Sinema Genel Müdürü Birol Güven, beyaz perdeyi daha ulaşılabilir hale getirme isteklerini vurgulayarak, hayal kurmayı teşvik edip toplumla sinema arasındaki bağı güçlendirmeyi hedeflediklerini belirtti. Sinemanın renklerini Anadolu'nun en uzak köylerinden şehir merkezlerine taşıdıklarını ifade eden Güven, Ankara ve Erzincan'daki gösterimlerin ardından Tunceli'de de halkla buluştuklarını kaydetti. Anadolu’nun dört bir yanına beyaz perdeyi taşıyan \"Gezen Sinema\" tırı, mart ayı boyunca Ankara'nın Beypazarı, Nallıhan, Kızılcahamam, Çubuk ve Kalecik ilçelerinde film gösterimleri düzenledi. Tırın geçen ay Erzincan'ın Refahiye, Kemah, İliç, Kemaliye, Üzümlü, Tercan, Otlukbeli ve Çayırlı ilçeleri ile şehir merkezinde gerçekleştirdiği etkinlikler de beğeni topladı. Tunceli'de Pülümür, Pertek, Nazımiye ve Mazgirt'te izleyiciyle buluşan \"Gezen Sinema\" tırının yolculuğu, mayıs sonuna kadar Hozat, Çemişgezek, Ovacık ve şehir merkezindeki gösterimlerle devam edecek. Beyaz perdeyi hiç görmemiş çocukları ücretsiz gösterimlerle sinemanın büyülü dünyasıyla tanıştıran gezen sinema tırının, bu yıl sonuna kadar ulaşacağı duraklar sırasıyla Elazığ, Şırnak, Hatay, Mersin, Çorum ve Yozgat olacak.", "summary": "Sinema Genel Müdürlüğü ve Sanat için Yola Çık Kültür ve Sanat Derneği işbirliğiyle başlatılan \"Gezen Sinema\" tırı, 2018'den itibaren 895 bin çocuğa sinema keyfi sundu. 2023'te 347 binden fazla izleyiciye ulaşarak en yüksek katılımı sağladı. Bu proje, sinema salonlarına erişimi olmayan 358 ilçede, çocukları aileleriyle birlikte sinemayla buluşturmayı hedefliyor. Gezen Sinema tırı, mart ayında Ankara ve Erzincan'ın çeşitli ilçelerinde gösterimler yaptı ve mayıs sonunda Hozat, Çemişgezek ve Ovacık’ta devam edecek. Yıl sonuna kadar Elazığ, Şırnak, Hatay, Mersin, Çorum ve Yozgat'a da ulaşacak."}
{"text": "ABD'nin Connecticut eyaletinde 2018'de Filistin Müzesi'ni (Palestine Museum US) kuran girişimci Saleh, yakında Edinburgh'ta ziyaretçilerine kapılarını açacak olan müzenin kurulma kararının arkasındaki nedenleri ve müzenin önemini AA muhabirine anlattı. Saleh, geçtiğimiz aylarda İsrail'in kapatma kararı aldığı Dublin'deki büyükelçilik binasını müzeye dönüştürmek için de girişim başlatmıştı. Saleh, binada yer alan herhangi bir dairenin Filistin Müzesi'ne dönüştürülmesi için başlattıkları girişimin engellenmeye çalışıldığını kaydederek, yaptıkları başvurulara yanıt alamadıklarını, sürecin kasıtlı olarak engellendiğini ve şeffaf yürütülmediğini aktarmıştı. Faisal Saleh, 2018'de ABD'deki Filistin Müzesi'ni kurduklarında, zaman içerisinde dünyanın dört bir yanındaki büyük şubelerde yeni şubelerin açılmasının planlarının bir parçası olduğunu dile getirdi. \"7 yıl sonra bunu yapmamız gereken zamanın geldiğini hissettik ve bu tam da doğru zamandı.\" diyen Saleh, şimdi Edinburgh'da bu fırsatın doğduğunu ifade etti. Edinburgh'u seçmelerinin sebeplerinden birinin, şehirdeki sanatsal atmosfer ve festivaller olduğunu vurgulayan Saleh, popüler bir şehir olan Edinburgh'un böyle bir müze için mükemmel fırsat olduğunu düşündüklerini söyledi. Saleh, \"Şimdi müzeyi açmaya çok yakınız ve süreci çok hızlı şekilde gerçekleştirdik.\" diye konuştu. Saleh ayrıca, İskoçya'da Filistin'e verilen desteğin de müze için Edinburgh'u seçmelerinde önemli bir etken olduğunu vurgulayarak, \"Burada, çok sayıda dayanışma grubu, aktivist, müze için çalışmaya istekli olan ve bu planı hayata geçirmemize yardımcı olan oldukça özverili gönüllüler ekibi bulduk.\" dedi. ABD'nin Chicago şehrinde de bir müze açma planları olduğunu anlatan Saleh, Filistin Müzesi'nin küresel anlamda genişlemeye devam edeceğinin altını çizdi. Saleh, İskoçya'da açacakları bu müzenin önemine değinerek, \"Avrupa'da çağdaş Filistin sanatına adanmış ilk müze olduğumuzu rahatlıkla söyleyebiliriz. Bu küçük bir başarı değil, gerçekten zor bir başarı. Burada, İskoçya'da ve ardından Birleşik Krallık'ta müzenin faaliyetlerini ve etkisini büyütmeyi dört gözle bekliyoruz.\" ifadelerini kullandı. ABD'deki müzede sergilenen eserlerle benzer tarzda ancak daha küçük hacimde resimler ve heykellerin yer alacağını belirten Saleh, öne çıkan eserlerden birinin, İskoçyalı sanatçı Amanda Adler tarafından yapılan ve İsrail güçlerince gözaltına alınan Kemal Advan Hastanesi Müdürü Dr. Hüsam Ebu Safiye'nin kafasının tasvir edildiği bronz heykel olduğunu aktardı. Saleh, yerel Filistinli sanatçılar tarafından yapılan heykellerin, Gazze'den zorla tahliye edilen insanların geriye bıraktığı eşyaları ve anıları temsil eden kefiyelerin de müzede sergileneceğini söyledi. Bu müzenin, Batı'da Filistin etkinliklerinin sıklıkla iptal edilmesine karşı da bir başkaldırı niteliği taşıyacağını ve Filistinli sanatçılara açık kapı politikası benimseyeceklerinin altını çizen Saleh, başka mekanlarda iptal edilen Filistin ile ilgili etkinlikleri de kabul ederek bu müzede düzenlenmesine olanak sağlayacaklarını aktardı. Filistinli sanatçılara müzede eserlerini sergileme fırsatı sunacaklarını ifade eden Saleh, şunları söyledi: \"Ayrıca, mekanın kira kontratı bize ait olduğu için binamızı ele geçirmek üzere buraya ordu göndermedikleri sürece kimse bizi bir sergiyi iptal etmeye zorlayamaz. Yasal olarak, burada sergi açmak konusunda istediğimizi yapma hakkına sahibiz ve tabii ki Birleşik Krallık yasalarına uygun olarak.\" Saleh, Edinburgh'ta 17 Mayıs'ta açılması planlanan müzenin misyonunun, ABD'deki şubesine benzer şekilde Filistin hikayesini sanat aracılığıyla küresel izleyici kitlesine aktarmak olduğunu vurgulayarak, ABD'nin ardından Avrupa ayağıyla müzenin kitlesinin küreselleşeceğine ve gelecekte Filistin'e dair sanat galerilerinin bir ağı olacağına inancını paylaştı. Filistin Müzesi'nin kurucusu Saleh, Batı medyasının Filistin'e karşı dostane olmadığını ve Gazze'de yaşananları gizlediğine de değindi. Saleh, Gazze'deki durumun bir soykırım olduğuna ve medya sayesinde bu olayların kabul edilebilir hale getirildiğine dikkati çekerek, şunları kaydetti: \"Gazze'de olanlar bir Avrupa ülkesinde olmuş olsaydı, dünya alt üst olurdu. Tüm dramalar televizyon kanallarında, gazetelerde ve dergilerde tekrar tekrar yayınlanırdı ve dünya buna karşı büyük bir tepki gösterirdi. Ancak Gazze'deki Filistinliler söz konusu olduğunda, sanki onlar sayılmıyormuş gibi, sanki insan değillermiş gibi. Batı medyası, Filistinlileri o kadar insanlık dışı gösterdi ki bu, Filistinlilerin öldürülmesini, çocuklarını yakılmasını, tüm şehirlerde ve bölgelerde hayatın büyük ölçekte yok edilmesini kabul edilebilir ve normal hale getirdi. Tüm bunlar, medya sayesinde kabul edilebilir ve normalleştirilmiş bir ortam yaratıldığı için mümkün hale geldi. İnsanlar bunu izliyor ama hiçbir şey yapmıyorlar.\" Saleh, Batı'daki büyük şehirlerdeki insanların günlük yaşamlarına devam ettiğini, ancak Gazze'ye 65 gündür hiçbir insani yardımın girmediğinin ve 2,2 milyon insanın açlıkla karşı karşıya olduğunun altını çizerek, bunun 21. yüzyılda gerçekleşiyor olmasının ve milyarca insanın bunu izlemesinin ise utanç verici olduğunu dile getirdi.", "summary": "Filistin Müzesi kurucusu Faisal Saleh, ABD'nin Connecticut eyaletinde kurduğu Filistin Müzesi'ni Edinburgh'da genişletme kararı aldı. Avrupa'da çağdaş Filistin sanatına adanmış ilk müze olacak bu mekan, Filistin'in kültürel etkinliklerine karşı Batı'da yaşanan kısıtlamalara bir tepki olarak önemli bir rol üstlenecek. Müze, Filistinli sanatçılara eserlerini sergileme fırsatı sunacak ve Filistin hikayesini sanat aracılığıyla küresel bir izleyici kitlesine aktarmayı hedefliyor. Saleh, müzenin misyonunu, Filistinli sanatçılar için bir platform sağlamanın yanı sıra Batı medyasının Filistin'e karşı olan tutumunu sorgulamak olarak da tanımladı. 17 Mayıs'ta açılacak müze, Filistin'in kültürel ve sanatsal mirasını Batı'da daha görünür kılmayı amaçlıyor."}
{"text": "DSÖ'den yapılan yazılı açıklamada, elde edilen verilere göre JN.1 varyantının şu anda küresel halk sağlığı için oluşturduğu riskin \"düşük\" olarak değerlendirildiği belirtildi. Açıklamada \"Buna rağmen kuzey yarım kürede kış mevsiminin başlamasıyla birlikte JN.1, birçok ülkede solunum yolu enfeksiyonlarının yükünü artırabilir.\" ifadeleri kullanıldı. DSÖ'nün verileri sürekli izlediği kaydedilen açıklamada, gerektiğinde JN.1'in risk değerlendirmesini güncelleyeceği de vurgulandı. Açıklamada, mevcut Kovid-19 aşılarının, JN.1 ve SARS-CoV-2'nin dolaşımdaki diğer varyantlarından kaynaklanan ciddi hastalık ve ölümlere karşı koruma sağlamaya devam ettiği hatırlatıldı.​ Enfeksiyon ve ciddi hastalıklara önlem alma çağrısının yapıldığı açıklamada, önlemler arasında kalabalık, kapalı veya havalandırmanın yetersiz olduğu alanlarda maske takılması, mümkün olduğunca güvenli mesafenin korunması, ellerin düzenli olarak yıkanması, şiddetli hastalık riski yüksek olanlar için Kovid-19 ve gribe karşı aşıların güncel tutulması ile hastalık belirtileri olanlar için test yapılması da yer aldı. JN.1, daha önce BA.2.86 alt türev varyantlarından biri olarak inceleniyordu.", "summary": "DSÖ, JN.1 varyantının küresel halk sağlığı için şu an düşük risk taşıdığını belirtti, ancak kış mevsimiyle birlikte solunum yolu enfeksiyonlarını artırabileceği uyarısında bulundu. DSÖ, JN.1 ve diğer SARS-CoV-2 varyantlarına karşı mevcut aşıların koruma sağladığını belirterek, maske takma, sosyal mesafe ve hijyen gibi önlemlerle enfeksiyonlara karşı tedbir alınması gerektiğini vurguladı."}
{"text": "Dünya Sağlık Örgütü (DSÖ), Kovid-19 salgınının hala uluslararası bir acil durum oluşturduğunu, virüsün ise tehlikeli bir bulaşıcı hastalık olmaya devam ettiğini bildirdi. DSÖ, Kovid-19 acil durum komitesinin salgının küresel alarm gerektirip gerektirmediğiyle ilgili son toplantısının ardından yazılı açıklama yaptı. Açıklamada, Kovid-19'un uluslararası öneme sahip bir halk sağlığı acil durumu (PHEIC) oluşturmaya devam ettiği vurgulandı. \"Muhtemelen bir geçiş noktasında\" olan salgının, insan sağlığına yönelik yüksek küresel riskini koruduğu belirtilen açıklamada, şunlar aktarıldı: \"Komite, şu anda küresel olarak dolaşan Omicron alt soyları yüksek oranda bulaşıcı olmasına rağmen, daha önceki varyantlarla karşılaştırıldığında enfeksiyon ve ciddi hastalık arasında bir ayrıştırma olduğunu kabul etti. Ancak virüs, öngörülemeyen özelliklere sahip yeni varyantlara dönüşme yeteneğini koruyor.\" Açıklamada, bu nedenle Kovid-19'un klinik özelliklerini uygun şekilde karakterize etmek için hastaneye yatışlar, yoğun bakım ünitesi kabulleri ve ölümler hakkında daha iyi araştırma ve raporlamaya ihtiyaç duyulduğunu ifade edildi. Açıklamada virüsün kontrolsüz dolaşımı bağlamında devam eden evrimi ve ülkelerin ölüm, hastaneye yatış ve sıralama ile ilgili verileri raporlama ve paylaşılmasındaki önemli düşüşle ilgili endişeli olunduğunun altı çizildi. Salgının \"bir dönüm noktasına yaklaşıyor olabileceği\" ifade edilen açıklamada, virüsün küresel etkisini sınırlandırmak için bazı önerilere yer verildi. Söz konusu öneriler, \"aşılamaya yönelik ivmenin korunması, Kovid-19 aşılamasının yaşam boyu programlara dahil edilmesi, ortaya çıkan varyantları tespit etmek, değerlendirmek ve izlemenin sürdürülmesi, virüsün epidemiyolojisindeki önemli değişikliklerin belirlenmesi, seyahatle ilgili uluslararası önlemler düzenlemeye devam edilmesi\" olarak sıralandı. DSÖ Genel Direktörü Tedros Adhanom Ghebreyesus, 25 Ocak'ta yaptığı açıklamada, son 8 haftada Kovid-19 nedeniyle 170 binden fazla kişinin hayatını kaybettiğini bildirmişti. Öte yandan, Uluslararası Kızılhaç ve Kızılay Dernekleri Federasyonundan (IFRC) yapılan yazılı açıklamada, \"Kayıtlı tarihte hiçbir deprem, kuraklık veya kasırga Kovid-19 salgınından daha fazla can almamıştır.\" denildi. Ölü sayısının 6,5 milyondan fazla olduğunun tahmin edildiği açıklamada, hiçbir ülkenin bir sonraki salgına hazır olmadığı, ülkelerin \"birden çok tehlikeye\" hazırlıklı olması gerektiği vurgulandı. Açıklamada, IFRC Genel Sekreteri Jagan Chapagain'in \"Kovid-19 salgını, küresel toplumun bir sonraki sağlık krizine şimdiden hazırlanması için bir uyandırma çağrısı olmalıdır. Dünya liderlerine tavsiyelerimiz, güven inşa etmek, eşitsizlikle mücadele etmek ve hayat kurtarıcı işler yapmak için yerel aktörler ve topluluklardan yararlanmak etrafında toplanıyor. Bir sonraki salgın kapıda olabilir. Kovid-19 deneyimi, hazırlıklı olma yolundaki adımlarımızı hızlandırmayacaksa ne yapacak?\" sözlerine de yer verildi.", "summary": "DSÖ, Kovid-19'un hala uluslararası bir acil durum oluşturduğunu ve virüsün tehlikeli bulaşıcı bir hastalık olmaya devam ettiğini belirtti. Virüsün daha önceki varyantlarla karşılaştırıldığında ciddi hastalık ve enfeksiyon arasında ayrışma gösterdiği ancak yeni varyantlara dönüşme potansiyelini koruduğu ifade edildi. DSÖ, ülkelerin Kovid-19 verilerini daha iyi raporlaması gerektiğini vurguladı. Ayrıca, Kovid-19 için aşılamanın sürdürülmesi, varyant takibi ve seyahatle ilgili önlemler önerildi. IFRC, Kovid-19'un tarihsel olarak en fazla can kaybına neden olduğunu ve ülkelerin bir sonraki sağlık krizine hazırlıklı olması gerektiğini belirtti."}
{"text": "Kovid-19 dönemi, sağlanan devlet yardımları ve ucuz krediler sonrasında enflasyonun artması, tedarik zincirlerinde aksaklıklar ve üretim kayıplarıyla küresel ekonomi üzerinde ciddi etkilere neden olurken, hızlı dijitalleşme ve uzaktan çalışma imkanları sayesinde iş hayatında da değişikler yaşandı. \"Büyük istifa\" olarak adlandırılan çalışanların öncelikleri doğrultusunda 2021'in başından itibaren toplu olarak işlerinden ayrılması süreci, iş gücü piyasasında yaşanan önemli olaylar arasında yerini aldı. Salgın sonrasında önceliklerini ve iş-yaşam dengesini yeniden değerlendiren çalışanlar, iş koşulları, kariyerlerinde ilerleme fırsatı bulunmaması, düşük ücretler gibi nedenlerle büyük istifa dalgasına katıldı. Öte yandan teknoloji başta olmak üzere birçok sektörde büyük kapsamlı işten çıkarmalar da gerçekleşti. Jeopolitik belirsizliklerin artması, operasyonel sorunların devam etmesi, mevzuatlara ilişkin kaygılar, finansal koşulların sıkılaşması ve işe alım zorlukları gibi problemlerle mücadele edilmesi CEO'ların uzun vadeli hedefleri gerçekleştirmesini zorlaştırdı. Salgın ve devamında Rusya-Ukrayna Savaşı'nın tetiklediği kriz ortamında şirketlerin yönetim kurulları, yola mevcut CEO'larla devam etmeyi seçerken, yavaş yavaş kriz modundan uzaklaşılmasıyla CEO devirleri de arttı. Finansal hedeflere ulaşamamanın yanı sıra yeni kariyer fırsatları, emeklilik, görevden alınma, skandallar sonrası istifa gibi çeşitli nedenlerle CEO'lar görevlerinden ayrılmaya başladı. Sadece geçen yıl, aralarında American Airlines, Activision Blizzard, Bed Bath & Beyond, Bank of New York Mellon, Bath & Body Works, CNN, Domino's Pizza, FedEx, GAP, Johnson&Johnson, Lockheed Martin, Pinterest, Starbucks, Southwest Airlines, The Home Depot, United Parcel Service (UPS) ve Under Armour'un bulunduğu birçok şirketin CEO'su görevi devretti. ABD hükümeti, dünyanın en büyük kripto para borsası Binance'in, kara para aklamayı önleme ve yaptırım yasalarını ihlal ettiği gerekçesiyle toplam 4,3 milyar dolar ceza ödeyeceğini bildirdi. Söz konusu ihlalleri kasten gerçekleştirdiğini kabul eden Binance'in ödeyeceği cezanın ABD'de bugüne kadar verilen en büyük cezalardan biri olduğu vurgulandı. Binance CEO'su Changpeng Zhao, hatalar yaptığını ve sorumluluk alması gerektiğini belirterek, Binance ve kendisi için en doğrusu olacak şekilde görevinden ayrıldığını duyurdu. Şirketin üst yöneticilerinden Richard Teng'in artık Binance CEO'su olarak görev yapacağını aktaran Zhao, son 6,5 yıldır gerçek bir mola vermediğini, bu sebeple öncelikle bir süre çalışmalarına ara vereceğini kaydetti. OpenAI Yönetim Kurulundan yapılan açıklamada, geçen hafta CEO Sam Altman'ın görevden ayrıldığı bildirilerek, \"Yönetim kurulunun artık Altman'ın OpenAI'a liderlik etmeye devam etme becerisine güveni yok.\" ifadesi kullanıldı. Daha sonra Altman'ın şirketin yeni yapay zeka ekibine liderlik etmek için Microsoft'a geçeceği bildirilmiş, bazı OpenAI çalışanları da yönetim kurulunu, Altman'ın yeniden CEO olarak göreve getirilmemesi durumunda istifa etmekle tehdit etmişti. OpenAI'dan daha sonra yapılan açıklamada, görevden alınan Altman'ın, CEO olarak şirkete geri döneceği bildirildi. Açıklanan veya onaylanan işten çıkarmaların kaydını tutan danışmanlık şirketi Challenger, Gray & Christmas'ın verilerine göre, ekim sonu itibarıyla ABD şirketlerinde görevlerinden ayrılan CEO sayısı 2022'nin aynı dönemine kıyasla yüzde 47 artışla 1530'a yükseldi. Bu sayı, şirketin CEO'ların işten ayılmasını takip etmeye başladığı 2002 yılından bu yana kaydedilen en yüksek 10 aylık rakam olarak kayıtlara geçti. Devlet kuruluşları ile kar amacı gütmeyen kuruluşlarda 10 ayda 378 CEO görevden ayrılırken, teknoloji sektöründe 146, sağlık hizmetleri ve ürünleri sektöründe 137 ve hastanelerde 126 CEO değişikliği duyuruldu. Bu yıl en çok CEO değişimi görülen diğer sektörler arasında, hizmet, finans ve eğlence sektörleri yer aldı. Şirketlerin çoğu zaman CEO'larının ayrılış nedenini belirtmediği kayıtlara geçerken, emeklilik, görevden çekilme, geçici görev süresinin dolması, istifa ve yeni kariyer fırsatı gibi nedenler değişimlerde öne çıktı. Görevi suistimal, iflas, hukuki sorunlar ve cinsel taciz iddiaları da CEO'ların diğer ayrılış nedenleri olarak dikkati çekti. Geçen yıl göreve getirilen kadın CEO'ların oranı yüzde 26 iken, bu oran 2023'ün 10 ayında yüzde 29 oldu. Challenger, Gray & Christmas'ın kıdemli başkan yardımcısı Andrew Challenger, şirketlerin yönetim kurullarının, uzaktan çalışanların sorunlarını daha iyi yönetmek, ekonomik olumsuzlukları atlatmak ve yeni teknolojileri dahil etmek için liderlik değişiklikleri yaptığına işaret ederek, son birkaç yılda benzeri görülmemiş zorluklara göğüs geren CEO'ların ayrılma fırsatını değerlendirdiğini vurguladı. Bu yıl YouTube'dan X'e, Starbucks'tan Costco'ya, Qatar Airways'ten British Petroleum'a (BP) küresel çapta birçok şirketin CEO'su görevini devretti. General Motors'un robot taksi birimi Cruise'un CEO'su Kyle Vogt, şirketin ABD filosunun güvenlik incelemesinden geçmesi nedeniyle personelden özür diledikten sonra şirketten istifa etti. ABD'li havacılık şirketi Spirit AeroSystems'in CEO'su Tom Gentile'in ekimde, Chicago Opsiyon Borsası CEO'su Edward Tilly'nin de eylül ayında istifa ettiği bildirildi. İngiliz enerji şirketi BP'nin Üst Yöneticisi Bernard Looney, şirketin çalışanlarıyla arasındaki kişisel ilişkilerine dair bazı iddialar sonrasında eylül ayında istifa etti. ABD'li haber kanalı CBS News'in Üst Yöneticisi Neeraj Khemlani ağustos ayında, İngiltere merkezli NatWest'in CEO'su Alison Rose temmuzda görevinden ayrıldı. Ekim ayında, Katar devlet hava yolu şirketi Qatar Airways'in CEO'su Akbar Al Baker'in emekli olacağı, ABD'li toptan satış mağazası Costco'nun CEO'su Craig Jelinek'in ise yıl sonuna kadar görevinden ayrılacağı bildirildi. Amerikalı kahve dükkanı zinciri Starbucks'ın sahibi Howard Schultz, mart ayında şirketin CEO'luğu görevini bıraktı. Sosyal medya platformu X'in sahibi Elon Musk, geçen yıl \"şirketin yöneticiliğini üstlenecek kadar 'aptal' birini bulur bulmaz CEO'luktan istifa edeceğini\" söylemişti. Mayıs ayında NBCUniversal'daki görevinden ayrılan Linda Yaccarino, o zamanki adı Twitter olan X'in yeni üst yöneticisi olarak göreve başladı. YouTube CEO'su ve Google'ın ilk çalışanlarından biri olan Susan Wojcicki, şubat ayında yaptığı açıklamada, teknoloji devindeki görevinden ayrıldığını duyurdu. Medya patronu Rupert Murdoch'un, merkezi ABD'nin New York şehrinde bulunan Fox ve News Corporation (News Corp) şirketinin yöneticiliğini bırakacağı eylülde ilan edildi. Eylül başında ABD'li eczane zinciri Walgreens'in CEO'su Rosalind Brewer'ın istifa ettiği belirtildi. Amerikan çevrim içi medya şirketi Insider'ın kurucu ortağı Henry Blodget, bu ay CEO'luk görevini bıraktı. Bilgisayar aksesuarları üreticisi Logitech'in CEO'su Bracken Darrell'in haziran ayında başka bir fırsatı değerlendirmek üzere şirketten ayrılacağı duyuruldu.", "summary": "Kovid-19 sonrası ekonomik zorluklar, iş gücü piyasasında değişimlere yol açarken, \"büyük istifa\" olarak adlandırılan iş gücü hareketi de yaşandı. Bu süreçte CEO'ların görev değişiklikleri arttı. Birçok büyük şirketin CEO'su çeşitli nedenlerle görevinden ayrıldı. 2023'te CEO değişiklikleri yüzde 47 artış göstererek en yüksek seviyeye ulaştı. Bu değişikliklerin ardında finansal zorluklar, CEO'ların kişisel tercihlerinden görev suistimallerine kadar farklı sebepler bulunuyor. CEO devirleri, şirketlerin uyum sağlama çabaları ve yeni zorluklarla baş etme sürecinde hız kazandı. Ayrıca, kadın CEO'ların oranı 2023'te artış gösterdi. Geçtiğimiz yıl ve bu yıl, dünya çapında birçok büyük şirketin CEO'su görev değişikliğine gitti."}
{"text": "DSÖ, 2021'de Çin'deki bilim insanlarıyla ortak toplantıya katılan DSÖ ekibinin başındaki Peter Ben Embarek'in, geçen yıl görevden alındığını duyurdu. DSÖ Sözcüsü Marcia Poole, bir soruya yazılı olarak verdiği yanıtta, \"Embarek, cinsel istismar tespitinin ve ilgili disiplin sürecinin ardından görevinden alındı. Bulgular, DSÖ soruşturma ekibince ilk olarak 2018'de elde edilen 2015 ve 2017'deki iddialarla ilgilidir.\" ifadesini kullandı. Poole, cinsel istismar mağdurlarının soruşturma sürecine dahil olmak istemediklerinden diğer iddiaların tam olarak soruşturulamayacağını kaydetti. Konuyla ilgili ilk haber, The Financial Times gazetesinde yer alırken, Embarek'in soruları yanıtsız bıraktığı belirtildi. Danimarkalı Embarek, 2021'in başlarında Çin'de ilk Kovid-19 vakalarının görüldüğü Vuhan'daki hayvan pazarını ziyaret eden ve virüsün insanlara ilk kez nasıl bulaşmaya başladığını belirlemek için Çinli bilim insanlarıyla yakın şekilde çalışan uluslararası bir ekibin liderliğini yapmıştı. Son dönemde DSÖ ile ilgili taciz olaylarının basında yer almasının ardından kurumda cinsel istismar, sömürü ve tacizin tamamen bitirilmesi için çalışmaların hızlandırıldığı belirtildi. DSÖ, geçen ay, defalarca cinsel tacizde bulunduğu iddia edilen çalışanı Dr. Temo Waqanivalu'yu, soruşturma sürecinin tamamlanmasının ardından işten çıkardığını açıklamıştı. Söz konusu kişinin, cinsel tacizde bulunduğunun tespit edilmesi ve ilgili disiplin sürecinin ardından ihraç edildiğini bildiren Poole, \"DSÖ için herhangi birinin cinsel tacize uğraması kabul edilmez.\" ifadelerini kullanmıştı. DSÖ'nün kadınlardan gelen şikayetlere rağmen Waqanivalu'nun cinsel istismarlarına ses çıkarmadığı ocak ayında ortaya çıkınca örgüt zor durumda kalmıştı. Bir kadın doktor, Ekim 2022'de Almanya'nın başkenti Berlin'de katıldığı konferansta, DSÖ çalışanı Waqanivalu'nun cinsel saldırısına uğradığına yönelik Twitter'dan paylaşımda bulunmuştu. Associated Press'in (AP) ele geçirdiği iç yazışmalara göre, DSÖ çalışanı Waqanivalu, 2018'de de bir başka kadın tarafından cinsel istismarla suçlanmıştı. Waqanivalu, 2017'de de Japonya'da bir DSÖ personelini taciz ettiği şeklinde itham edilmişti. İsmini vermek istemeyen DSÖ personeli, düzenlenen bir programdan sonra, akşam yemeğinde tacize uğradığını söylemişti. Yazışmalar, vakaların, DSÖ'nün üst düzey yönetici ve yetkililerine bildirilmesine rağmen Waqanivalu hakkında disiplin işlemi başlatılmadığını, bu kişinin kariyerine aynen devam ettiğini ortaya koymuştu. DSÖ Genel Direktörü Tedros Adhanom Ghebreyesus, kadın doktora verdiği yanıtta, cinsel istismar iddiası karşısında dehşete düştüğünü belirterek DSÖ'nün bu tür suistimallere karşı sıfır toleransla yaklaştığını vurgulamıştı. Cinsel istismara uğradığını belirten kadın doktora, şahsen destek olma teklifinde bulunan Ghebreyesus, suçlamaya adı karışan personelin görevden alındığını ve hakkında soruşturma başlattıklarını aktarmıştı. Waqanivalu, hakkındaki suçlamaları kesin bir dille reddederek hiç kimseye cinsel saldırıda bulunmadığını iddia etmişti.", "summary": "DSÖ, Peter Ben Embarek'in cinsel istismar nedeniyle görevden alındığını açıkladı. Embarek, 2015 ve 2017'deki iddialar üzerine disiplin sürecine tabi tutuldu. Bu arada, DSÖ cinsel istismar ve tacize karşı sıfır tolerans politikasını güçlendiriyor."}
{"text": "BBC'nin haberine göre, İngiltere'de yapılan araştırma, uzun süreli Kovid geçiren hastaların ana organlarının ne ölçüde etkilendiğine odaklandı. Araştırma kapsamında virüs nedeniyle hastaneye kaldırılan 259 kişi incelendi. Taburcu edildikten beş ay sonra, bu kişilerin ana organları manyetik rezonans görüntüleme (MRI) yöntemiyle incelendi. Tarama sonuçları, hiç Kovid geçirmemiş 52 kişilik grupla karşılaştırıldığında önemli farklılıklar gösterdi. Taramalarda, uzun süre Kovid geçiren hastaların akciğer, beyin ve böbrek gibi organlarında anormalliklere sahip olma olasılığının üç kat daha fazla olduğu tespit edildi. Araştırmada, uzun Kovid geçirenlerde en fazla etkilenen organın akciğer olabileceği, söz konusu organın 14 kat daha fazla etkilenebileceği belirlendi. Ayrıca, şiddetli Kovid geçirenler arasında MRI yöntemiyle yapılan taramalarda beyinde bazı anormallikler gösterme olasılığı üç kat, böbreklerde ise iki kat daha fazla olduğu ortaya çıktı. Kalp veya karaciğer sağlığında ise önemli bir değişiklik tespit edilmedi. Oxford Üniversitesinden ve araştırmanın baş yazarlarından Dr. Betty Raman, araştırmanın, uzun süreli Kovid semptomlarıyla yaşayanların organlarında bir miktar hasar görülme ihtimalinin daha yüksek olduğunu açıkça ortaya koyduğunu söyledi. Araştırmanın uzun süreli Kovid için etkili tedavilerin geliştirilmesine yardımcı olacağı düşünülüyor. Araştırma \"Lancet Respiratory Medicine\" dergisinde yayımlandı.", "summary": "İngiltere'de yapılan bir araştırma, uzun süreli Kovid geçiren hastaların akciğer, beyin ve böbrek gibi organlarında ciddi anormallikler tespit etti. MRI taramaları, bu hastaların organlarının etkilenme olasılığının üç kat daha fazla olduğunu gösterdi, özellikle akciğerler 14 kat daha fazla zarar gördü. Araştırma, uzun Kovid için etkili tedavi geliştirilmesine yardımcı olmayı amaçlıyor."}
{"text": "Bakanlığın X sosyal medya hesabından Varşova'da düzenlenen AB Dışişleri Bakanları Gayriresmi Toplantısı'na ilişkin paylaşım yapıldı. Paylaşımda, Bakan Fidan'ın Gymnich marjında yapılan oturuma katıldığı belirtildi.​​​​​​​", "summary": "Bakan Fidan, Varşova'da düzenlenen AB Dışişleri Bakanları Gayriresmi Toplantısı'na katıldı ve Gymnich marjındaki oturumda yer aldı."}
{"text": "Cumhurbaşkanı Recep Tayyip Erdoğan, katılımcılarla 1 Mayıs Emek ve Dayanışma Günü münasebetiyle bir araya gelmekten memnuniyet duyduğunu belirtti. Erdoğan, \"Tüm işçilerimizin 1 Mayıs Emek ve Dayanışma Günü'nü tebrik ediyorum. Ülkemizin büyümesi, milletimizin güçlenmesi, Türkiye'nin ilerlemesi için alın teri döken, didinen, uğraşan, fedakarca çalışan tüm kardeşlerime şükranlarımı sunuyorum. İşçi ve işverenlerimizin her birine Rabb'imden helal, hayırlı ve bereketli kazançlar niyaz ediyor. Emeklerini zayi etmesin diyorum.\" ifadesini kullandı. Katılımcılarla 1 Mayıs Emek ve Dayanışma Günü münasebetiyle bir araya gelmekten memnuniyet duyduğunu belirten Erdoğan, \"Tüm işçilerimizin 1 Mayıs Emek ve Dayanışma Günü'nü tebrik ediyorum. Ülkemizin büyümesi, milletimizin güçlenmesi, Türkiye'nin ilerlemesi için alın teri döken, didinen, uğraşan, fedakarca çalışan tüm kardeşlerime şükranlarımı sunuyorum. İşçi ve işverenlerimizin her birine Rabb'imden helal, hayırlı ve bereketli kazançlar niyaz ediyor. Emeklerini zayi etmesin diyorum.\" ifadesini kullandı. Emeğin hem inanç hem tarih hem de kültürde büyük bir kutsiyet taşıdığını vurgulayan Cumhurbaşkanı Erdoğan, şöyle devam etti: \"Milletçe bugünlere gelmemizde emek vermenin, say etmenin, sabırla çalışmanın önemli bir yeri vardır. Biz emek ve alın terini merkeze alarak inşa ettiğimiz medeniyetimizi, örnek bir iş ahlakıyla süslemiş anlayışın mirasçılarıyız. Peygamber Efendimiz, bir hadisi şerifinde şöyle buyurmuştur; 'Kesinlikle hiç kimse elinin emeğinden daha hayırlı bir yemek yememiştir.' Emeğin hak ettiği itibarı gördüğü, çalışanın hakkını aldığı, güçsüzün güçlüye ezdirilmediği tarihimiz, işte bu hakikatin ışığında şekillenmiştir. Bu yüksek bilince sahip çıkmak, emeklerini alın teriyle bereketlendiren çalışanlarımızın haklarını korumak bizim hep temel önceliğimiz olmuştur. İşçi ve işverenlerimizin refah seviyelerinin yükseltilmesi, sendikaların faaliyetlerini sürdürebilmesi için tüm imkanlarımızı seferber ettik. Bu anlayışla son 23 yılda ihtiyaç duyulan yasa ve mevzuat düzenlemelerini bir bir hayata geçirdik. Sendikal hakları yeniden ele alarak önemli ölçüde iyileştirdik. İstihdam politikalarımıza hız ve etkinlik kazandırdık. Çalışma hayatının tüm aktörlerini kapsayan geniş çaplı reformlar yaptık. Tüm kesimler için fırsat eşitliğini önceleyen yenilikleri devreye aldık. Emekçilerimizin hak ve hukukunun korunmasına ilişkin hassasiyetimizi yalnızca sözlerimizle değil son dönemde hız verdiğimiz çalışmalarımızla da açıkça ortaya koyduk.\" Cumhurbaşkanı Erdoğan, \"tek parti zihniyeti\"nin yasakladığı 1 Mayıs'ı, Emek ve Dayanışma günü yaparak resmi tatil ilan ettiklerini hatırlatarak, \"Sendikalar ve Toplu İş Sözleşmesi Kanunu'nu revize ederek toplu sözleşme sistemini daha kuşatıcı hale getirdik.\" dedi. Kamu görevlilerinin de toplu sözleşme hakkından yararlanmalarını sağladıklarını anımsatan Erdoğan, \"Daha önce türlü zorluklarla boğuşan sendikalarımızın kuruluş şartlarını kolaylaştırdık. Sendikal güvenceleri güçlendirdik, grev hakkını rasyonel bir zemine oturttuk. İş Sağlığı ve Güvenliği Kanunu'nu yürürlüğe koyarak çalışma şartlarını ve alınacak tedbirleri azami surette iyileştirdik.\" ifadesini kullandı. Belediyelerde çalışan taşeron işçilere ve sözleşmeli personele kadro imkanı tanıdıklarını hatırlatan Cumhurbaşkanı Erdoğan, şunları kaydetti: \"Ana muhalefet partisinin, Anayasa Mahkemesi'nde iptal ettirdiği toplu sözleşme ikramiyesini daha güçlü şekilde geri getirdik. Ülkemiz adına bir utanç vesikası olan kamuda başörtüsü yasağını kaldırdık. Cuma ve hac izinleri de dahil kamu çalışanlarımızın ibadet haklarından tam anlamıyla istifade edebilmelerinin önünü açtık. Bu yıl yüzde 30 zam yaptığımız asgari ücretten gelir vergisini kaldırdık. İşverenlerimize yönelik asgari ücret desteğimizi de aynı şekilde sürdürüyoruz. Burada sayamayacağımız kadar çok projeyi, hizmeti, yatırımı hayata geçirdik. Bundan sonra da inşallah aynı azimle, aynı istek ve kararlılıkla çalışmayı sürdüreceğiz. İşçi ve işverenlerimizle, çiftçi ve üreticilerimizle, sendikalarımızla, tüm çalışanlarımızla birlikte Türkiye'yi çok daha güçlü yarınlara hep birlikte taşıyacağız. Türkiye Yüzyılı'nı, 'Emeğin ve Alın Terinin Yüzyılı' yapmak için elimizden gelen her türlü gayreti göstereceğiz.\" Çalışma ve Sosyal Güvenlik Bakanı Vedat Işıkhan, ülkenin farklı illerinden gelen işçileri, 8 konfederasyon ve meslek örgütlerinin başkanlarını kabul ettiği için Cumhurbaşkanı Erdoğan'a teşekkür ederek, 1 Mayıs Emek ve Dayanışma Günü'nün, işçi haklarının, çalışma hayatında yaşanılan sorunların dile getirildiği anlamlı bir gün olduğunu söyledi. Türkiye Odalar ve Borsalar Birliği (TOBB) Başkanı Rifat Hisarcıklıoğlu, \"Birbirleriyle menfaati çelişen gruplar, bu masanın etrafında toplanabilir hale geldi. Ülkemizin kalkınması, gelişmesi sizin liderliğinizle oldu. Gelişmesindeki en büyük sebeplerden bir tanesi bu. Allah, bu birliğimizi, beraberliğimizi bozmasın. Kültürümüzde çok güzel söz var: 'Birlikte rahmet ve bereket, ayrılıkta azap vardır.' Herkesin farklı bir hizmet alanı var. Herkes o hizmet alanında ülke nezdinde birleşebildiği ölçüde hepimiz de rahat edebiliyoruz. Bizi kabul ettiğiniz için tekrar teşekkür ediyorum.\" ifadelerini kullandı. Türkiye Esnaf ve Sanatkarları Konfederasyonu (TESK) Genel Başkanı Bendevi Palandöken, kendilerini kabul ederek fikirlerini aldığı için Cumhurbaşkanı Erdoğan'a teşekkür ederek, \"Esnaf neyi bekler? Ülkede huzuru bekler. Vatandaş neyi bekler? Ülkedeki huzuru bekler. Siz değerli çalışan emekçilerin bugünü kutlu olsun.\" dedi.​​​​​​​ TİSK Yönetim Kurulu Başkanı Özgür Burak Akkol, devlet, işçi ve işverenin birbirini sürekli desteklemesi gerektiğini belirterek, şunları aktardı: \"İşçinin, işverenin bir arada olduğu, devletiyle beraber olduğu anların kıymetini bilmemiz gerekir diye ifade ediyoruz. Tüm teşkilat olarak da bu düşüncemizin arkasındayız. Bugün de esasında böyle bir resim bizi çok memnun ediyor Cumhurbaşkanı'm, bakanlarımızla birlikte.\" Tüm işçilerin 1 Mayıs Emek ve Dayanışma Günü'nü tebrik eden Hazine ve Maliye Bakanı Mehmet Şimşek, \"Konuşmanızda ifade ettiğiniz tarzda, emekçi kardeşlerimizin ülkemizin imkanları çerçevesinde haklarını en maksimum düzeyde, bu konudaki hassasiyetinizi biliyoruz, elimizden her zaman gelen en maksimum düzeyde destekledik, desteklemeye devam edeceğiz.\" ifadesini kullandı. HAK-İŞ Genel Başkanı Mahmut Arslan, Erdoğan'ın hem Başbakanlığı hem Cumhurbaşkanlığı döneminde, Türk çalışma hayatında büyük reformlara imza attıklarını, büyük desteğini gördüklerini söyledi. Memur-Sen Genel Başkanı Ali Yalçın, çalışma hayatına ilişkin \"çözülmez\" denilen birçok sorunu Cumhurbaşkanı Erdoğan'ın dirayetiyle, atılan adımlarla çözdüklerini dile getirerek, \"Bu tip meselelerde sizlerin samimi ve bizleri sahiplenen, tüm emek kesiminin yolunu açan bu iradeniz son derece kıymetli. 1 Mayıs'ın tekrar hayırlı, uğurlu olmasını diliyorum. 1 Mayıs önceden 'devlete kafa tutma günü' olarak zihinlere kazınmıştı, şimdi Anadolu'nun bütün illerine yaydık ve normalleşti.\" diye konuştu. Türkiye Kamu-Sen Genel Başkanı Önder Kahveci, Cumhurbaşkanı Erdoğan'ın emeğe ve alın terine verdiği kıymeti çok iyi bildiklerini vurgulayarak, \"Sendikal kanunun hazırlanması, toplu sözleşme kanununun çıkarılması, daha sonraki süreçlerde sendikaların daha güçlü yapılar olması noktasında çok ciddi gayret ve destek verdiniz. Bu anlamda minnettarız.\" değerlendirmesinde bulundu. 5 milyon kişiyi istihdam eden bir sektörü temsil ettiklerini anlatan TZOB Genel Başkanı Şemsi Bayraktar da pek çok sorunu Cumhurbaşkanı Erdoğan'ın dirayetiyle çözdüklerini anlattı. Kabulde, çeşitli meslekleri temsilen bulunan işçiler de Cumhurbaşkanı Erdoğan'a teşekkür etti.", "summary": "Cumhurbaşkanı Erdoğan, 1 Mayıs Emek ve Dayanışma Günü'nde işçilerin haklarını ve emeklerini kutlayarak, Türkiye'nin büyümesi için çalışanlara şükranlarını sundu. Çeşitli sendika ve işçi temsilcilerinin katıldığı etkinlikte, emek ve alın teriyle ülkenin ilerlemesinde önemli katkılar sunduklarını vurgulayan Erdoğan, işçi ve işverenlerin refah seviyelerinin artırılması için yapılan reformları hatırlattı. Ayrıca, işçi hakları ve çalışma koşullarına ilişkin yapılan düzenlemelerden de bahsederek, Türkiye'nin geleceği için birlikte çalışmaya devam edeceklerini belirtti."}
{"text": "TBMM Başkanı Numan Kurtulmuş, hayatını kaybeden Sırrı Süreyya Önder için Meclis Tören Salonu'nda düzenlenen taziye programına katıldı. DEM Parti Eş Genel başkanları Tuncer Bakırhan ve Tülay Hatimoğulları, Önder'in kardeşi Ali Fuat Önder ile partililere baş sağlığı dileklerini ileten Kurtulmuş, burada yaptığı konuşmada, Önder'e Allah'tan rahmet diledi. Sırrı Süreyya Önder'i, gülmenin dışında bir hal içerisinde görmediklerini ifade eden Kurtulmuş, Önder'in en zor koşullar altında bile çevresine samimiyetle gülüşünü hissettirdiğini belirtti. Kurtulmuş, Önder'in dost ve arkadaş canlısı tavrını ortaya koyduğunu vurguladı. TBMM Başkanı Kurtulmuş, Sırrı Süreyya Önder'in, en zor sorunların konuşulduğu ve tartışmaların yapıldığı yerlerde bile ortamı rahatlatan özelliğiyle, sevecen tavrıyla, nüktedan şekilde ortaya çıkan ve ince ders veren sözleriyle dostluk, kardeşlik ikliminin oluşmasına vesile olduğunu terördile getirerek, şöyle devam etti: \"Sırrı Süreyya Bey'in, hepimizin ittifakla üzerinde duracağımız bir diğer hususiyeti ise bu topraklara olan aidiyeti ve bağlılığıdır. Bu ülkeyi tamamıyla doğusundan batısına, kuzeyinden güneyine her bir karışıyla seven, bu memleketin çocuğu olmaktan, bu ülkenin, bu medeniyetin evladı olmaktan büyük memnuniyet duyan, bunu da özümsemiş, bunu da sadece retorik olarak dile getiren birisi değil, hayatının her döneminde, her safhasında bu ülkeyi seven yurtsever tavrını, tarzını ortaya koymuş olan arkadaşımızdır.\" Kurtulmuş, sürekli olarak barıştan, dostluk ve kardeşlikten yana olan Sırrı Süreyya Önder'in, son zamanlarda Türkiye için önemli bir sürecin en temel aktörlerinden birisi olduğunu da anımsattı. Önder'in, barışın sağlanması, husumetin ortadan kalkması, silahların susması; dağlarda, ovalarda barış türkülerinin söylenmesi için hayatı boyunca taşıdığı ideallerini ve fikirlerini gerçekleştirmek amacıyla inisiyatif aldığına işaret eden Kurtulmuş, şöyle konuştu: \"Sırrı Süreyya Bey, 'Terörsüz Türkiye' olarak adlandırdığımız, artık bir daha hiçbir şekilde Türkiye'nin evlatlarının terörden zarar görmeyeceği bir ortamın oluşması için başlatılan sürece fevkalade değerli katkılar sunmuştur. Şimdi bu büyük idealin bizim için, her birimiz için de bir vasiyet olduğunu görüyorum. Hepimiz Sırrı Süreyya Önder'in 'Terörsüz Türkiye' idealine sahip çıkmak, bu idealin bir an evvel gerçekleştirilmesi için her türlü çabayı ortaya koymak mecburiyetindeyiz. Türkiye onu, barıştan, kardeşlikten, dostluktan yana siyasi figür olarak hatırlayacaktır.\" Numan Kurtulmuş, Önder'in siyasi kişiliğinin dışında sanatçı ve insani kimliğiyle de tanındığını aktardı. Yakın çalışma sürecinde Önder'le çeşitli hatıralarının olduğunu ifade eden Kurtulmuş, yurt dışına çıktığında TBMM Başkanvekili olarak Önder'e de vekalet verdiğini anlattı. Önder'in vekaleti aldıktan ve teslim ettikten sonra kendisini telefonla aradığını belirten Kurtulmuş, şunları kaydetti: \"Sırrı Süreyya Bey, 'Vekaleti başarıyla sonuçlandırdım, ne hiçbir şeye dokundum ne de kimseye dokundurtturdum' derdi. Bu anlamda da vefa ehli, emanete sadık olan dostumuzdu, arkadaşımızdı. Onun yokluğunu arayacağız. Onun ruhunu şad edecek en önemli çabamız 'Terörsüz Türkiye'nin gerçekleştirilmesi için süratle, dikkatle ve Türkiye'nin demokratik standartlarını yükselterek, birliği, beraberliği, kardeşliği sağlayacağız, emperyalistlerin bu bölgede, bu ülkede gerçekleştirmeye çalıştığı çatışmaları ilanihaye Türkiye'nin gündeminden kaldıracağız.\" DEM Parti Eş Genel Başkanı Tülay Hatimoğulları ise Önder'in herkese ve her kesime mal olmayı başarmış bir şahsiyet olduğunu söyledi. Önder'in Türkiye'de yaşayan bütün farklı halk, inanç, siyasi ve toplumsal yapılarla geleneklerin bir arada yaşayabileceğine, dost ve kardeş olabileceğine inandığını aktaran Hatimoğulları, Önder'in bu inançla' Terörsüz Türkiye' sürecinde rol üstlendiğini anlattı. Ona en büyük borçlarının, sağlık sorunlarının çözümünü ertelediği bu topraklara yönelik hayalleri için çalışmak olduğunu kaydeden Hatimoğulları, \"Ona bir kez daha burada sözümüz olsun ki Anadolu ve Mezopotamya topraklarında silahlar susacak, artık barış konuşacak, artık kalemler barışı yazacak, artık yürekler barışı hissedecek, artık türküler barışı söyleyecek. Bu da sevgili Sırrı Süreyya'ya sözümüz olsun.\" ifadesini kullandı. Öte yandan TBMM Başkanı Kurtulmuş'un ziyaretinde, TBMM Genel Sekreteri Talip Uzun, TBMM İdare Amiri ve AK Parti İstanbul Milletvekili Hasan Turan, TBMM Katip üyeleri AK Parti Mersin Milletvekili Havva Sibel Söylemez ve AK Parti İstanbul Milletvekili Rümeysa Kadak ile bazı AK Parti milletvekilleri de yer aldı.", "summary": "TBMM Başkanı Numan Kurtulmuş, Sırrı Süreyya Önder için düzenlenen taziye programında, Önder'in barış, kardeşlik ve dostluk adına önemli katkılarda bulunduğunu vurguladı. Kurtulmuş, Önder’in \"Terörsüz Türkiye\" idealini hatırlatarak, bu hedefin gerçekleştirilmesi için çaba sarf edilmesi gerektiğini belirtti. DEM Parti Eş Genel Başkanı Tülay Hatimoğulları ise, Önder’in Türkiye’deki farklı halklar ve inançlar arasında barış ve dostluk kurulabileceğine inandığını ifade ederek, \"Ona sözümüz olsun, bu topraklarda silahlar susacak, barış konuşacak\" dedi."}
{"text": "Cumhurbaşkanı Yardımcısı Cevdet Yılmaz, sosyal medya hesabından yaptığı paylaşımda, şunları kaydetti: \"Sağlam devlet, saygın gelecek. Yarın saat 14.00'te Cumhurbaşkanımız Sayın Recep Tayyip Erdoğan'ın teşrifleriyle KKTC Cumhurbaşkanlığı ve Cumhuriyet Meclisi yeni hizmet binalarının açılışını gerçekleştiriyoruz. KKTC'nin egemenlik nişanesi ve kurumsal kapasitesine güç katacak bu önemli eserlerin açılışına, milli birlik ve kardeşliğimizin coşkusuna ortak olmak üzere tüm Kıbrıs Türkü kardeşlerimizi bekliyoruz.\"", "summary": "Cumhurbaşkanı Yardımcısı Cevdet Yılmaz, sosyal medya üzerinden yaptığı paylaşımda, KKTC Cumhurbaşkanlığı ve Cumhuriyet Meclisi'nin yeni hizmet binalarının açılışının 14.00'te Cumhurbaşkanı Erdoğan'ın katılımıyla gerçekleşeceğini duyurdu. Yılmaz, bu önemli eserlerin KKTC'nin egemenliğine güç katacağını belirterek, tüm Kıbrıs Türkü'ne açılışa katılma çağrısında bulundu."}
{"text": "Bozdağ, Önder'in, \"Terörsüz Türkiye\" hedefi doğrultusunda yürüttüğü çalışmaların Türk toplumunun hafızasında unutulmaz bir yerinin olacağını belirtti. TBMM Genel Kurulu, Meclis Başkanvekili Bozdağ başkanlığında toplandı. Genel Kurulda, kalp rahatsızlığı dolayısıyla tedavi altına alındığı hastanede hayatını kaybeden TBMM Başkanvekili ve DEM Parti İstanbul Milletvekili Sırrı Süreyya Önder için anma töreni düzenlendi. Törende, Meclis Başkanvekili Bozdağ, saygı duruşunda bulunulmasının ardından yaptığı konuşmada, Önder'e Allah'tan rahmet diledi. Önder'in vefatının herkesi derinden üzdüğünü vurgulayan Bozdağ, Sırrı Süreyya Önder'in, uzlaşmacı siyaset anlayışıyla sadece kendi partisine gönül verenlerin değil birbirinden çok farklı siyasi ve ideolojik kesimlerin de takdirini kazandığını hatırlattı. Bozdağ, \"Özellikle son dönemde 'Terörsüz Türkiye' hedefi doğrultusunda yürütmüş olduğu çalışmaların, ülkemizin huzuruna, milli birlik ve kardeşliğine olan katkıları açısından Türk toplumunun hafızasında unutulmaz bir yeri olacaktır. Eminim ki kendisinin hayattayken görmek istediği 'Terörsüz Türkiye' idealinin gerçekleşmesi halinde merhum Sırrı Süreyya Önder'in ruhu şad olacaktır.\" diye konuştu. Önder'in mütevazi kişiliğe sahip olduğunu söyleyen Bozdağ, Sırrı Süreyya Önder'in, gerilimli oturumlarda yaptığı esprilerin tüm milletvekillerini tebessüm ettirdiğini, gerilimi azalttığını anımsattı. Bozdağ, Önder'le TBMM çatısı altında görev yapmaktan onur duyduğunu kaydederek, milletvekillerini Sırrı Süreyya Önder için Fatiha okumaya davet etti. Daha sonra Bozdağ, siyasi partilerin grup başkanvekillerine taziyelerini iletmek için söz verdi. Yeni Yol Partisi Grup Başkanvekili Mehmet Emin Ekmen, Önder'in ölümüyle de izler bıraktığını ifade etti. Sırrı Süreyya Önder'in kendisini barışa adadığını belirten Ekmen, yaşanan sürecin tamamlanmasının herkesin sorumluluğu olduğunu vurguladı. İYİ Parti Grup Başkanvekili Buğra Kavuncu da Önder'e Allah'tan rahmet diledi. Önder'in, sıkıntılı ve zorlu konuları sanatçı kimliğiyle yumuşattığını anlatan Kavuncu, Sırrı Süreyya Önder'in, tartışmaların çözülmesine katkı sunduğunu söyledi. MHP Grup Başkanvekili Erkan Akçay, Önder'in, Türkiye'nin barışı, huzuru ve kardeşliği için verdiği mücadeleyle hafızalarda her zaman yaşayacak siyaset, kültür ve sanat insanı olarak tarihe geçtiğini belirtti. Sırrı Süreyya Önder'in, birlik ve beraberlik için çaba gösterdiğine dikkati çeken Akçay, şöyle devam etti: \"Özellikle terörün son bulması, silahların susması için gösterdiği gayret ve adanmışlık gelecek nesillere bırakacağımız barış ve huzur dolu Türkiye'nin en somut göstergesidir. Bu uğurda attığı her adım, verdiği mücadele ülkemizin huzuru, kardeşliği, barışı ve güvenliği için atılmış değerli adımlardır.\" CHP Grup Başkanvekili Murat Emir de hüzünlü bir gün yaşandığını dile getirdi. Önder'in, her zaman demokratik kişiliğinin ön planda olduğunu ifade eden Emir, Sırrı Süreyya Önder'in, Genel Kurulu yönetirken İç Tüzük'ü adaletli uyguladığını anlattı. Murat Emir, \"Kendisinden razıyız. Türkiye, Sırrı Süreyya Önder gibi değerini kaybetmekle acı içerisinde. Çünkü sanatçı, siyasetçi kimliği var, ömrü boyunca barışa adanmış yaşam söz konusu. Kendisinin bıraktığı boşluğun dolmayacağını bilerek anısı önünde saygıyla eğiliyoruz.\" dedi. AK Parti Grup Başkanvekili Muhammet Emin Akbaşoğlu, Önder'in çok sayıda hatırayı geride bıraktığını ifade etti. Sırrı Süreyya Önder'in, kucaklayıcı, kapsayıcı ve diyaloğa açık olduğunu belirten Akbaşoğlu, onun \"Terörsüz Türkiye\" konusunda yoğun çaba gösterdiğini söyleyerek, \"Yoğun bir çabayla Türkiye'nin birlik ve beraberliğine, bütünlüğüne, kardeşliğine, 'Terörsüz Türkiye' hedefine ulaşılması yönündeki samimi çabalarıyla bize en büyük mirası bırakmıştır. Hep birlikte ortak sorumluluk paydası içerisinde bu mirasa sahip çıkma mesuliyetini bizlere hatırlatmıştır. Bu ortak mirasa, ortak geleceğe Sırrı Süreyya Önder Bey'in de ruhunu rahatlatacak şekilde sahip çıkmamız gerekmektedir.\" diye konuştu. Akbaşoğlu, Önder'in vasiyeti üzerine Şeyh Galip'in Naat'ını okudu. DSP Genel Başkanı Mehmet Önder Aksakal, Önder'in, \"Terörsüz Türkiye\" sürecinde ortaya koyduğu çabaların boşa çıkmaması temennisinde bulundu. TİP İstanbul Milletvekili Sera Kadıgil de zor bir gün yaşandığını ifade ederek, başsağlığı diledi. EMP Gaziantep Milletvekili Sevda Karaca Demir, Önder'in hayatı boyunca çok bedel ödediğini anımsattı. Önder'in barış mücadelesinin yollarına ışık tutmaya devam edeceğini vurgulayan Demir, Sırrı Süreyya Önder'in unutulmayacağını kaydetti. Yeniden Refah Partisi İstanbul Milletvekili Doğan Bekin, Önder'in mütevazi kişiliğe sahip olduğunu dile getirdi. Önder'e Allah'tan rahmet dileyen Bekin, DEM Parti Grubu'na da başsağlığı dileklerini iletti. Gelecek Partisi İstanbul Milletvekili İsa Mesih Şahin, \"Herkesin barış ve kardeşlik içinde yaşadığı Türkiye için mücadele etmeye devam etmemiz gerekir.\" sözlerini sarf etti. DEM Parti Grup Başkanvekili Gülüstan Kılıç Koçyiğit, taziye dileklerini ileten milletvekillerine teşekkür etti. Önder'in herkese dokunduğunu ve kulak verdiğini belirten Koçyiğit, \"Sırrı Süreyya Önder'in arkasından konuşacağım aklıma gelmezdi. Onun mücadelesine inanıyoruz. Önder, halkların barışı için çalıştı, çırpındı. Anadolu'nun ve Türkmen halkının yiğit evladıydı, Kürt dostuydu.\" ifadesini kullandı. Önder'in barış için çalıştığını kaydeden Koçyiğit, demokratik bir Türkiye'yi inşa edeceklerini ve barışı getireceklerini dile getirdi. Koçyiğit, \"Bizim ona sözümüzdür, yarım bıraktığı barış türküsünü tamamlamak, bu barış yolunu yürümek, sonuna ulaştırmak bizim boynumuzun borcudur.\" dedi. DEM Parti Grup Başkanvekili Sezai Temelli de Önder'in derin izler bıraktığını belirtti. \"Sırrı Süreyya Önder, toprağında gölgesi olmayanların umududur\" diyen Temelli, Önder'i hep saygıyla anacaklarını söyledi. Meclis Başkanvekili Bekir Bozdağ, siyasi partilerin grup başkanvekillerinin ve milletvekillerinin açıklamalarının ardından, Önder'in gök kubbede hoş bir seda bırakarak aralarından ayrıldığını ifade etti. Bozdağ, \"İnşallah, 'Terörsüz Türkiye' hedefi gerçekleştiği zaman, bu hedefin temeline konulan ilk taşlardan birisi Sırrı Süreyya Önder'e ait olacak ve hepimiz onu bu önemli temele verdiği destekten dolayı da belki de nice yıllar, yüz yıllar hayırla yad edeceğiz.\" diye konuştu. DEM Parti milletvekillerinin yer aldığı sıraların en önüne Sırrı Önder'in fotoğrafı konuldu. Ayrıca milletvekilleri, yakalarına Önder'in fotoğrafını taktı. Milletvekilleri, Genel Kurul Salonunda DEM Parti Eş Genel Başkanları Tuncer Bakırhan ile Tülay Hatimoğulları'nın yanına giderek baş sağlığı dileklerini iletti. Anma törenine, AK Parti Genel Başkanvekili Efkan Ala ile Grup Başkanı Abdullah Güler de katıldı. Sırrı Süreyya Önder'in kardeşi Ali Önder, anma törenini locadan izledi. Törenin ardından Genel Kurul, gündemdeki konuları ele almaya devam etti.", "summary": "TBMM Başkanı Numan Kurtulmuş, Sırrı Süreyya Önder için yapılan anma töreninde, Önder'in \"Terörsüz Türkiye\" hedefi doğrultusunda yaptığı katkıların Türk toplumunda unutulmaz bir yer edindiğini vurguladı. Önder'in mütevazi kişiliği ve barışa olan adanmışlığına değinen Kurtulmuş, \"Sırrı Süreyya Bey, ülkemiz için bir ideal olan 'Terörsüz Türkiye' yolunda önemli katkılar sundu\" dedi. Törene katılanlar, Önder'in barış için gösterdiği mücadeleye saygı duruşunda bulunarak, onun ideallerini yaşatmaya devam edeceklerini belirttiler."}
{"text": "Cumhurbaşkanlığı İletişim Başkanı Fahrettin Altun, \"Hayatın birçok noktasında bilinçleri uyandıran, İslami perspektiften doğruyu ve yanlışı öğreten, daima iyiliği, güzelliği, yardımlaşmayı, şiddetten uzak durmayı ve daha birçok olumlu davranışı tavsiye eden hutbeler hazırladığı için Diyanet İşleri Başkanlığımıza teşekkür ediyor, sırtlamış olduğu bu ulvi ve önemli görevi başarıyla sürdürmelerini diliyorum.\" ifadelerini kullandı. Altun, sosyal medya hesabından yaptığı açıklamada, Diyanet İşleri Başkanlığının yasalarla belirlenmiş görevinin İslam dininin inanç, ibadet ve ahlak esaslarıyla ilgili işleri yürütmek, din konusunda toplumu aydınlatmak ve ibadet yerlerini yönetmek olduğunu belirtti. Başkanlığın en önemli ve gündelik hayata etki eden faaliyetlerinden birinin, ülkenin her köşesinde okunan cuma hutbelerini hazırlamak olduğunu vurgulayan Altun, şunları kaydetti: \"Hayatın her alanından Allah'ın Kur'an-ı Kerim'de yer alan emirlerini ve Peygamber Efendimizin (s.a.s) sünnetini aktaran cuma hutbeleri, toplumumuzun bilinçlenmesinde, dinimizin gereklerinin tam ve eksiksiz olarak anlaşılmasında çok önemli bir role sahiptir. İdrak ettiğimiz son mübarek cuma namazında hazırlanan hutbe de öncelikle bu çerçevede değerlendirilmelidir. Dinlemesi cuma namazına giden her Müslümanın üzerine farz olan cuma hutbesinde bahsedilen hususlar, toplumumuzu ifsad eden hayasızlıklardan ve bunların İslam'da haram kılındığından çok net ve anlaşılır şekilde aktarılmış, Müslümanlar üzerinde önemli bir etki de uyandırmıştır. Böylesine önemli bir hususta ve her hafta hayatın birçok noktasında bilinçleri uyandıran, İslami perspektiften doğruyu ve yanlışı öğreten, daima iyiliği, güzelliği, yardımlaşmayı, şiddetten uzak durmayı ve daha birçok olumlu davranışı tavsiye eden hutbeler hazırladığı için Diyanet İşleri Başkanlığımıza teşekkür ediyor, sırtlamış olduğu bu ulvi ve önemli görevi başarıyla sürdürmelerini diliyorum.\"", "summary": "Cumhurbaşkanlığı İletişim Başkanı Fahrettin Altun, Diyanet İşleri Başkanlığı'nın hazırladığı cuma hutbelerinin toplumun bilinçlenmesine büyük katkı sağladığını belirtti. Altun, hutbelerin İslam'ın emirlerini ve Peygamber Efendimizin sünnetini aktarmada önemli bir rol oynadığını vurgulayarak, Diyanet'e teşekkür etti ve görevlerini başarıyla sürdürmelerini diledi."}
{"text": "Kahramanmaraş İstiklal Üniversitesi, Malatya Turgut Özal Üniversitesi, Fırat Üniversitesi ve İskenderun Teknik Üniversitesi'nde görev yapan akademisyenler tarafından \"Güneş Enerjisi Santrallerinde Çok Sınıflı Fotovoltaik Panel Arızalarının Termografik Görüntüleme ve Yapay Zeka ile Otomatik Tespiti\" başlıklı proje hazırlandı. TÜBİTAK'tan destek almaya hak kazanan proje kapsamında, yapay zeka ve görüntü işleme tekniklerini destekleyen programlarla donatılan insansız hava aracının, GES'leri tarayarak arızaları hızlı bir şekilde tespit edip hem bakım maliyetlerini azaltması hem de üretim verimliliğini yükseltmesi hedefleniyor. 30 ayda tamamlanması hedeflenen proje ile Akdeniz, Güneydoğu Anadolu ve Doğu Anadolu bölgelerindeki GES'lerde panel görüntülerinin elde edilmesi ve yapay zeka destekli arıza tespit sisteminin gerçek zamanlı olarak test aşamalarına geçilmesi amaçlanıyor. Projede yürütücü KİÜ Yazılım Mühendisliği Bölümü Öğretim Üyesi Doç. Dr. Hakan Açıkgöz, AA muhabirine, GES'lerdeki arızaları tespit etmek için yapay zeka, termografik görüntüleme ve İHA teknolojisinin bir araya getirileceğini söyledi. GES tarlalarının Türkiye'de her geçen gün arttığını kaydeden Açıkgöz, \"Yenilenebilir enerji kaynakları, karbondioksit emisyonunu azaltarak çevrenin korunmasına katkı sağlarken, yerli kaynak olmaları sayesinde enerjide dışa bağımlılığı da azaltıyor. Bunu en verimli şekilde kullanmamız gerekiyor. Yenilenebilir enerji kaynağı olan güneş enerjisi santrali şu anda kurulumunun kolay olması, temiz ve çevre dostu olması dolayısıyla ülkemizde de sıklıkla tercih edilmekte ve yatırımlar her geçen gün artmaktadır.\" dedi. GES'lerde meydana gelen arızaların tespit edilmesine yönelik hazırlanan projenin \"TÜBİTAK-1001 Bilimsel ve Teknolojik Araştırma Projeleri\" programı kapsamında desteklenmeye değer bulunduğunu kaydeden Açıkgöz, \"GES'ler çevresel faktörlere direkt maruz kalıyor ve kronik sorunlar yaşayabiliyor. Projemizle panellerdeki çok sınıflı arızaları tespit edebilecek yapay zeka destekli bir sistem geliştirmeyi hedefliyoruz.\" dedi. Proje kapsamında ilk olarak bölgesel bir haritalama sistemi geliştirmek istediklerine değinen Açıkgöz, şöyle devam etti: \"İlk etapta Akdeniz, Güneydoğu Anadolu ve Doğu Anadolu Bölgesi'nde bulunan güneş enerji santrallerinde drone ile görüntüler elde edeceğiz. Bilindiği üzere her bölge farklı iklim ve çevresel koşullara sahip. Amacımız bölgesel olarak güneş enerjisi santrallerinin arızlarının haritalandırılması. Bu bakımdan da projemiz özgün bir değere sahip. Proje kapsamında yapay zeka, görüntü işleme ve drone aracılığıyla hata-arıza tespit sistemi geliştireceğiz. Bu sistemle belirlenen güneş enerjisi santralinin haritası çıkartılacak. İHA'da bulunan uçuş algoritması ve görüntü işleme teknikleri sistemiyle hangi panelde ne tür arıza varsa bunu anında vererek, santralin yüksek verimlilikte çalışmasını sağlamış olacağız. Bu sayede güneş enerjisi santrallerindeki arızaları nokta atışı tespit etmiş olacağız.\" Drone içerisine yüklenen otonom uçuş planlaması ile taranacak panellerdeki arızaların tespitinin dışa bağımlılığı azaltacağına değinen Açıkgöz, elde edilen raporlama sistemiyle periyodik bakımların azalacağını ve zamandan da tasarruf sağlanarak çok sınıflı ve konum bazlı arıza tespitinin de mümkün olacağını sözlerine ekledi.", "summary": "Kahramanmaraş İstiklal Üniversitesi ve diğer üniversitelerden akademisyenler, Güneş Enerjisi Santrallerinde (GES) arıza tespitini yapay zeka ve termografik görüntüleme ile otomatik hale getirecek bir proje geliştirdi. TÜBİTAK'tan destek alan projede, insansız hava araçlarıyla GES'lerin taranarak arızaların hızlı tespiti ve bakım maliyetlerinin düşürülmesi hedefleniyor. Proje, Akdeniz, Güneydoğu ve Doğu Anadolu bölgelerindeki GES'lerde gerçek zamanlı arıza tespiti sağlamayı amaçlıyor."}
{"text": "Cumhurbaşkanı Yardımcısı Cevdet Yılmaz, Anadolu Ajansının (AA) global iletişim ortaklığıyla KKTC Cumhurbaşkanlığı himayesinde, Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığının ana yürütücülüğünde eski Ercan Havalimanı'nda düzenlenen TEKNOFEST'in kapanış ve ödül törenine katıldı. Burada konuşan Yılmaz, ATAK, HÜRJET, AKINCI, KIZILELMA, GÖKBEY ve KAAN gibi ileri teknolojiye sahip projelerin KKTC ile buluşturulmasının gurur ve mutluluğunu yaşadığını belirterek, bu başarıda emeği geçen herkese teşekkürlerini sundu. TEKNOFEST'in mimarı Selçuk Bayraktar'a, gençlere ilham verdiği için teşekkür eden Yılmaz, merhum Özdemir Bayraktar'ın kendi ailesine aşıladığı ruhun, bugün milyonlara ulaştığını, TEKNOFEST ruhunun yayılmasında emeği geçen herkesi minnetle andığını dile getirdi. Etkinliğin Kıbrıs'ta gerçekleştirilmesine büyük katkı sunan KKTC Cumhurbaşkanı Ersin Tatar'a teşekkür eden Yılmaz, KKTC Başbakanı Ünal Üstel ve ekibini gösterdikleri misafirperverlikten dolayı tebrik etti. Türkiye'de savunma bilincinin ilk kez 1974 Kıbrıs Barış Harekatı'ndan sonra oluştuğunu hatırlatan Yılmaz, bu süreçte Türkiye'nin, başkalarının araç ve imkanlarıyla sadece bir noktaya kadar ilerleyebileceğinin farkına vardığını, harekat sonrasında Türkiye'ye uygulanan ambargo ve yaptırımların ardından savunma sanayisinde bağımsızlık yolunda ilk adımların atıldığını ifade etti. Yılmaz, 1974 sonrasında kurulan Aselsan, TUSAŞ, Havelsan ve Roketsan gibi savunma sanayisi kuruluşlarının bugün ulaştığı noktaya işaret ederek, şunları kaydetti: \"Türkiye son 20 yılda savunma sanayisinde bir değişim değil, bir devrim yaşadı. Bu devrimin mimarı da Cumhurbaşkanımız Recep Tayyip Erdoğan'dır. Yerlilik oranı yüzde 20'den yüzde 80'e çıktıysa bu kendiliğinden olmadı, tesadüfen de olmadı. Bu bir siyasi iradeyle gerçekleşti. Gençlerimizin, firmalarımızın, toplumumuzun enerjisi, Cumhurbaşkanımızın siyasi iradesiyle birleşti ve Türkiye bir sıçrama yaptı. Bir devrim yaptı. İnşallah TEKNOFEST gençliğiyle bu devrimi, bu bayrağı çok daha yükseklere çıkaracağız.\" Savunma sanayisinin yalnızca güvenlik açısından değil, aynı zamanda toplumun refahı bakımından da büyük önem taşıdığını vurgulayan Yılmaz, dünyada gelişmiş ülkelerde yeni teknolojilerin önce savunma sanayisinde gelişip, ardından sivil sektörlere yayıldığını, Türkiye'nin de bu alanda benzer bir süreci yaşadığını söyledi. Gelinen noktada Türkiye'nin son 4 aylık ihracatına bakıldığında, geçen yıla göre yüzde 67 civarında artış yaşandığını aktaran Yılmaz, şunları kaydetti: \"Yakın bir gelecekte inşallah 10 milyar doları aşmayı hedefliyoruz savunma sanayisi ihracatında. Geçmişte parasını verdiğimiz halde bize satılmayan ürünleri bugün biz, başkalarına parası karşılığında satıyoruz. Bu noktaya geldik ve inşallah bu ekonomi de büyüyecek. Daha çok gencimize nitelikli istihdam, sosyal refah üretecek, ekonomimizin teknolojik düzeyini, katma değerini çok daha yukarılara taşıyacağız. Şimdi burada sadece Türkiye Cumhuriyeti'nin değil, Kuzey Kıbrıs Türk gençliğinin de bulunması ve bu TEKNOFEST gençliğinin bir parçası olması çok kıymetli. Her zaman altını çiziyoruz, tekrar ifade etmek isterim, Türkiye Yüzyılı sadece Türkiye Cumhuriyeti'nin yüzyılı değil, aynı zamanda Kuzey Kıbrıs Türk Cumhuriyeti'nin yüzyılı olacak. Kıbrıs Türkü'nün yüzyılı olacak inşallah.\" Cumhurbaşkanı Erdoğan'ın liderliğinde Kuzey Kıbrıs Türk Cumhuriyeti'nin refahı, kalkınması için hiçbir şeyi esirgemediklerinin altını çizen Yılmaz, bu çerçevede Türkiye ile KKTC arasında 21 milyar liralık 2025 Yılı İktisadi ve Mali İşbirliği Anlaşması'nın imzalandığını ve yürürlüğe girdiğini hatırlattı. Yılmaz, Cumhurbaşkanlığı Yerleşkesi ve Cumhurbaşkanlığı binası ile Meclis binası, Millet Bahçesi, kütüphane ve caminin Kuzey Kıbrıs'a kazandırıldığını anımsatarak, bu yapının bağımsız devlet olmanın bir mührü niteliği taşıdığını vurguladı. Adada iki devletli çözüm konusunda vizyonlarının net olduğunu, buradaki gerçeğin bu olduğunu belirten Yılmaz, bunu tüm dünyanın kabul etmesi gerektiğini söyledi. Cevdet Yılmaz, şunları ifade etti: \"Dün Cumhurbaşkanımız bunu buradan çok güçlü bir sesle ifade etti. Sayın Ersin Tatar'ın ortaya koyduğu iki devletli çözüm, bizim için vazgeçilmezdir ve her türlü imkanımızla bu vizyonun yanındayız, arkasındayız. Bunu da vurgulamak istiyorum. Selçuk Bey'in şahsında T3 Vakfı'na gönülden teşekkür ediyorum. 100 binlerce, milyonlarca gönül dostlarıyla birlikte yaptıkları bu çalışmaların çok kıymetli olduğunu vurgulamak istiyorum. Sanayi ve Teknoloji Bakanımıza, Bakanlığımıza teşekkür ediyorum. Tüm paydaş kurumlara teşekkür ediyorum. Jüri üyelerine, gönüllülere, akademisyenlere öğretmenlerimize, ev sahibi Kuzey Kıbrıs Türk Cumhuriyeti Hükümeti'ne, halkına, Cumhurbaşkanı'na yürekten teşekkür ediyorum. TEKNOFEST kuşağının taşıdığı azimle, heyecanla, özgüvenle Türkiye Yüzyılı'nı ve Kuzey Kıbrıs Yüzyılı'nı inşa edeceğiz diyorum. Yaşasın Türkiye Cumhuriyeti, yaşasın Kuzey Kıbrıs Türk Cumhuriyeti, yaşasın kardeşliğimiz, yaşasın TEKNOFEST gençliği diyorum.\" Program öncesinde, TEKNOFEST Yönetim Kurulu ve Türkiye Teknoloji Takımı Vakfı Mütevelli Heyeti Başkanı Selçuk Bayraktar'ın eşliğinde alandaki stantları ziyaret eden Yılmaz, yarışmalara katılan çocuk ve gençlerle sohbet etti. Yılmaz'a ziyaretlerinde, KKTC Cumhuriyet Meclisi Başkanı Ziya Öztürkler, KKTC Başbakanı Ünal Üstel, Sanayi ve Teknoloji Bakanı Mehmet Fatih Kacır, Türkiye'nin Lefkoşa Büyükelçisi Ali Murat Başçeri ve Cumhurbaşkanlığı Savunma Sanayii Başkanı Haluk Görgün de eşlik etti. TEKNOFEST logolu mont giyen Cumhurbaşkanı Yardımcısı Yılmaz ve beraberindekiler, Bayraktar Kızılelma önünde \"TEKNOFEST pozu\" verdi. Konuşmaların ardından, TEKNOFEST KKTC'nin teknoloji yarışmaları ödülleri sahiplerine takdim edildi.", "summary": "Cumhurbaşkanı Yardımcısı Cevdet Yılmaz, KKTC'de düzenlenen TEKNOFEST kapanış ve ödül törenine katıldı. Yılmaz, Türkiye'nin savunma sanayisindeki devrimi, yerli teknoloji üretimini ve \"Terörsüz Türkiye\" idealini vurguladı. Ayrıca, Türkiye ile KKTC arasındaki işbirliklerinin artırılmasını ve Kuzey Kıbrıs Türk Cumhuriyeti'nin kalkınmasına yönelik desteklerin süreceğini belirtti."}
{"text": "Anadolu Ajansının (AA) global iletişim ortağı olduğu TEKNOFEST, KKTC Cumhurbaşkanlığı himayelerinde, Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığının ana yürütücülüğünde, kamu kuruluşları, teknoloji devleri, üniversiteler ve medya kuruluşlarının da aralarında olduğu 132 kurumun katılımıyla eski Ercan Havalimanı'nda gerçekleştirildi. Burada AA standını ziyaret eden Tatar, iki yıl önce TEKNOFEST Yönetim Kurulu ve Türkiye Teknoloji Takımı Vakfı Mütevelli Heyeti Başkanı Selçuk Bayraktar'ı ziyaret ederek, TEKNOFEST'in KKTC'de yapılmasını talep ettiğini hatırlattı. Tatar, sonrasında TEKNOFEST'in nerede ne zaman gerçekleştirileceğine yönelik planlamaları yaptıklarını anlatarak, \"Son aldığım bilgiye göre, 4 günde 200 bini aşkın ziyaretçi sayısıyla KKTC'de herhalde bir rekor kırılmıştır. Çünkü hiçbir etkinliğe bu kadar kalabalık katılmamıştır.\" diye konuştu. Cumhurbaşkanı Recep Tayyip Erdoğan'ın dün burayı ziyaret ederek güçlü mesajlar verdiğini anımsatan Tatar, KKTC'de böylesine önemli bir organizasyonun yapılmasının kendilerine güç verdiğini ifade etti. Tatar, burada Türkiye Cumhuriyeti'nin kurum ve kuruluşlarıyla, milli savunma sanayisiyle Kıbrıs Türkü'nün yanında durduğu ve onların yalnız olmadığı mesajının verildiğini söyledi. Doğu Akdeniz'in bu önemli kritik bölgesinde \"serhat bekçi\" olan ülkede, böylesine bir festivalin düzenlenmesinin önemine işaret eden Tatar, Türkiye'nin her tarafından insanların, uzmanların, akademisyenlerin, bilim insanlarının teknolojiyle alakalı eğitim alan gençlerin buraya geldiğini kaydetti. Tatar, Türkiye ve KKTC'nin tek yürek olduğunun altını çizerek, şöyle devam etti: \"Gençlerin teknolojiyle alakalı ufuklarını geliştirici, ilham oluşturan bir takım düzenlemeler bizim için çok kıymetliydi. Basın bunu çok sahiplendi, dünyaya buradan haberler yayılmıştır. Anadolu Ajansı sadece Türkiye'nin değil aynı zamanda KKTC'nin ve diğer Türk devletlerinin de sesidir. Çünkü bizle yapılan haberler AA üzerinden o güçlü network'üyle bütün dünyaya duyurulur. Dolayısıyla AA'nın böylesine bir TEKNOFEST'te yer alması ve buradaki etkinlikleri duyurması bizim sesimizin ta uzaklara gidebilmesi için büyük bir vesiledir, kıymetlidir. Tüm Anadolu Ajansı'na teşekkür ediyorum.\" KKTC'nin \"bilişim adası\" olabileceği yönünde açıklamalarından dolayı Tatar, Sanayi ve Teknoloji Bakanı Mehmet Fatih Kacır'a da çok teşekkür etti. Tatar, burada teknolojiyle alakalı firmaların kolay iş yapabileceğini ifade ederek, eğitim kurumlarının yanı sıra bazı savunma şirketlerinin de ofis ve temsilcilikleri olduğunu söyledi. \"Bilişim Adası\" fikriyle KKTC'de diğer şirketlerin de varlık gösterebileceğinin altını çizen Tatar, şunları kaydetti: \"Bu zaman içinde bir 'yumuşak güç' olabilir, bilişim denince KKTC akla gelir. Bu konuda Bakan Kacır'ın kendisi bir uzmandır. Kendisini yakından takip ediyorum, görüşlerini ve her türlü değerlendirmelerini çok kıymetli buluyorum. İnşallah yakın bir tarihte kendisiyle bütün bu düşüncelerini geliştirebilmek için bir takım toplantılar yapacağız.\"", "summary": "KKTC Cumhurbaşkanı Ersin Tatar, TEKNOFEST'in KKTC'de yapılmasını talep ettikten sonra etkinlikte büyük bir ziyaretçi yoğunluğu yaşandığını belirtti. Türkiye ve KKTC'nin işbirliğiyle gerçekleştirilen festivalin, teknolojiye olan ilgiye katkı sağladığını vurgulayan Tatar, Anadolu Ajansı'nın etkinlikteki rolünü takdir etti. Ayrıca, KKTC'nin \"bilişim adası\" olma yönündeki hedeflerini destekleyerek, bu alandaki gelişmeleri takip edeceğini ifade etti."}
{"text": "Bayraktar AKINCI'nın TEBER-83 güdüm kitiyle yaptığı atışa ilişkin görüntüler Baykar'ın X hesabından paylaşıldı. ROKETSAN'ın TEBER-83 güdüm kitiyle ilk kez atış yapan Bayraktar AKINCI, testi başarıyla gerçekleştirdi. Cumhurbaşkanlığı Savunma Sanayii Başkanı Haluk Görgün, X'ten yaptığı paylaşımda, Bayraktar AKINCI'nın TEBER-83 güdüm kiti ile gerçekleştirdiği ilk atış testiyle Gök Vatan'ın vurucu gücüne güç kattığını belirtti. Baykar ve ROKETSAN'ın mühendislik vizyonunun, Milli Teknoloji Hamlesi'nin stratejik kararlılığını bir kez daha sahada gösterdiğini aktaran Görgün, \"Yüksek teknoloji, tam isabet, yerli akıl. Baykar ve ROKETSAN'ı yürekten tebrik ederim.\" ifadesini kullandı. Mart ayında 100 bin uçuş saatini başarıyla tamamlayan Bayraktar AKINCI'ya milli mühimmatların entegrasyon süreci başarıyla devam ediyor. Bugüne kadar Bayraktar AKINCI'yla MAM-L, MAM-L TV, MAM-T, MAM-T IIR/TV, MAM-C, TOLUN, TOLUN IIR, TEBER-81, TEBER-82, LAÇİN 82 LGK-81, LGK-82, HGK-82, Gökçe güdüm kiti, Gözde güdüm kiti, KGK-82-SİHA, İHA-230 süpersonik füze, TV Arayıcı ve lazer arayıcı başlıklı İHA-122 süpersonik füze ve ÇAKIR seyir füzesi başarıyla test edildi. Baykar tarafından ihracatına yönelik 11 ülkeyle sözleşme imzalanan Bayraktar AKINCI, dünyanın birçok farklı noktasında etkin şekilde görev yapmaya devam ediyor​​​​​​​.", "summary": "Bayraktar AKINCI, ROKETSAN'ın TEBER-83 güdüm kiti ile ilk atışını başarıyla gerçekleştirdi. Cumhurbaşkanlığı Savunma Sanayii Başkanı Haluk Görgün, bu testin Türkiye'nin vurucu gücüne güç kattığını belirterek Baykar ve ROKETSAN'ı tebrik etti. Bayraktar AKINCI, şimdiye kadar birçok yerli mühimmatla entegrasyon sürecini başarıyla tamamladı ve 11 ülkeyle ihracat sözleşmesi imzaladı."}
{"text": "Şirketin \"internet arama tekeli\" oluşturduğu gerekçesiyle açılan dava kapsamında, 5 Ağustos 2024'te mahkeme tarafından \"yasa dışı tekel davranışı\" tespiti yapılmasının ardından ikinci aşamaya geçildi. Bu aşamada, Google'ın Chrome tarayıcısı veya Android işletim sistemi gibi varlıkları elden çıkarması, Apple ve Android üreticileriyle yaptığı \"varsayılan arama motoru\" anlaşmalarını sonlandırması ve veri paylaşımı gibi yapısal adımlar tartışılıyor. Bahçeşehir Üniversitesi Ekonomi Bölümü Öğretim Üyesi Doç. Dr. Emin Köksal, AA muhabirine yaptığı değerlendirmede, davanın yalnızca Google'ın değil, dijital ekonominin küresel aktörlerinin geleceğini de şekillendirecek bir dönüm noktası olduğunu vurguladı. Köksal, \"Kısacası, dava bir para cezası davası olmaktan öte, bir büyük teknoloji şirketinin parçalanıp parçalanmayacağı tartışmasının somut test alanı haline gelmiş durumda.\" ifadesini kullandı. DOJ'un talep ettiği önlemler arasında, arama verisinin rakip şirketlere lisanslanması gibi sektörü doğrudan etkileyecek adımların da yer aldığı bilgisini paylaşan Köksal, Google'ın ise karşı adım olarak davayı \"davranışsal taahhüt + ceza\" çözümüyle kapatma yönünde Aralık 2024'te bazı önerilerde bulunduğunu anımsattı. Köksal, DOJ'un bu yaklaşımı yetersiz bularak \"yapısal çözüm\" seçeneğini gündeme taşıdığını, bu yönde atılabilecek en somut adımın Google'ın Chrome tarayıcısını elden çıkarması olabileceğini belirtti. \"Böl-parçala\" reçetesinin Amerikan antitröst tarihinde az görülen ama örnekleri olan bir uygulama olduğunu dile getiren Köksal, bu bağlamda Standard Oil'in 1911'de 34 parçaya bölünmesi ve AT&T'nin 1984'te Bell System'den ayrılmasıyla sonuçlanan davaları örnek gösterdi. Köksal, bu tür müdahalelerin pazarda olumlu etkiler yaratabildiğini vurgulayarak, \"Uzak ihtimal olsa bile, masada ciddi biçimde tartışılması tek başına caydırıcılık yaratıyor.\" değerlendirmesini yaptı. Söz konusu adımların Google'ın pazarlık gücünü zayıflattığının altını çizen Köksal, bunun diğer platformlara da güçlü sinyaller gönderdiğini söyledi. Köksal, sürecin yalnızca hukuki değil, aynı zamanda siyasi bir arka planı olduğuna dikkati çekerek, şöyle devam etti: \"Dava ilk kez Trump yönetimi tarafından açılmıştı, Biden yönetiminde hız kazandı ve Trump'ın ikinci döneminde de tam hız devam ediyor. Bu süreklilik, ABD'de teknoloji devlerine karşı 'sert tutumun' artık ideolojik sınırları aştığını gösteriyor. 20 Ocak'ta Trump'ın yemin töreninde Google, Meta, Amazon, Apple gibi büyük teknoloji şirketlerinin patronlarının ön sıralarda görüntülenmesi, Beyaz Saray'ın teknoloji endüstrisiyle iç içe ilişkisini yansıtırken, aynı anda yürütülen antitröst davaları da sahnenin öteki yüzünü oluşturuyor.\" Mahkemenin nihai kararı bu yılın ortasında açıklayacağını belirten Köksal, \"Mahkemenin tercih edeceği çözüm yolu, yalnızca Google'ın geleceğini değil, tüm dijital piyasaların işleyişini yeniden şekillendirebilir. Bu karar ise dijital pazarlarda rekabet hukukunun gelecekteki yönünü belirleyecek nitelikte görünüyor.\" diye konuştu. Köksal, Türkiye'de de Google'a yönelik çeşitli soruşturmaların yürütüldüğünü ve bazı durumlarda cezai yaptırımlar uygulandığını hatırlatarak, geleneksel rekabet hukuku araçlarının dijital pazarlarda etkisini yitirmeye başladığını söyledi. \"Yıllar süren soruşturmalar ve sonrasındaki uzun yargı süreçleri, dijital ekonomide geri dönüşü olmayan zararları önlemekte yetersiz kalabilmektedir.\" değerlendirmesini yapan Köksal, bu nedenle birçok ülkede proaktif ve önleyici düzenlemelerin gündeme alındığını aktardı. Köksal, Avrupa Birliği'nde yürürlüğe giren \"Dijital Piyasalar Yasası\"nın Türkiye'deki düzenleme sürecine de ilham verdiğini ifade ederek, \"Yaklaşık iki yıldır hazırlıkları süren ve 'önemli pazar gücüne sahip' platformları hedefleyen Rekabet Kanunu değişikliğinin yakın zamanda yasalaşması bekleniyor.\" dedi. ABD mahkemesinin vereceği kararın Türkiye'deki yasa değişikliğinin Meclis gündemine alınmasını hızlandırabileceğine işaret eden Köksal, sözlerini şöyle tamamladı: \"Bu zamanlama, Meclis görüşmelerinde ABD'deki taze kararın referans alınmasına ve düzenleme taslağının bu doğrultuda şekillendirilmesine de olanak sağlayabilir. ABD mahkemesinin tercih edeceği çözüm modeli ister davranışsal ister yapısal olsun Türkiye'deki düzenlemenin yasal çerçevesini doğrudan değiştirmese de uygulama aşamasında çıkarılacak ikincil mevzuatı ve düzenlemenin kapsamını şekillendirmesi kaçınılmaz görünüyor.\"", "summary": "ABD'de Google'a karşı açılan dava, dijital ekonominin geleceğini şekillendirebilir. Google’ın \"internet arama tekeli\" oluşturduğu iddialarıyla başlayan dava, şirketin bazı varlıklarını elden çıkarması gibi yapısal önlemleri gündeme getirdi. Mahkeme, bu davayla dijital piyasaların işleyişini ve rekabet hukukunun geleceğini belirleyecek kararlar verebilir. Ayrıca, Türkiye'deki düzenleme süreçleri de bu dava sonucundan etkilenecek gibi görünüyor."}
{"text": "Karadeniz Teknik Üniversitesi (KTÜ) Fen Fakültesi Biyoloji Bölümü Öğretim Üyesi Dr. Öğretim Üyesi Fulya Ay, KTÜ Maçka Meslek Yüksekokulu Kimya ve Kimyasal İşleme Teknolojileri Bölümü Dr. Öğretim Üyesi Onur Tolga Okan ile Trabzon Üniversitesi Bilimsel Araştırma Projeleri Koordinasyon Birimi Öğretim Görevlisi Dr. Ayşegül Özer, laboratuvarda vanilin üretimi yapabilmek amacıyla bir araya geldi. Akademisyenler, \"Biyoteknolojik Yaklaşımlarla Ferulik Asit Tabanlı Biyovanilin Üretim Süreçlerinin Optimizasyonu\" adını verdikleri projeyi TÜBİTAK'a sunarak \"1001-Bilimsel ve Teknolojik Araştırma Projeleri\" kapsamında destek aldı. Buğday ve yulaf kepeği, şeker pancarı küspesi gibi tarımsal atıkların laboratuvar ortamında bakterilerle işlenmesiyle elde edilecek vanilinin, ülke ekonomisine katkı sağlanması amaçlanıyor. KTÜ Fen Fakültesi Biyoloji Bölümü Öğretim Üyesi ve proje yürütücüsü Ay, AA muhabirine, 3 yıl sürecek projeyle ülke genelinde daha önce yapılmamış bir şeyi başarmak istediklerini söyledi. Vanilya ile vanilinin karıştırıldığına dikkati çeken Ay, \"Vanilyanın içerisindeki vanilyaya aromasını, kokusunu, tadını veren vanilini, biyoteknolojik olarak bakteriler tarafından üreteceğiz. Bu projede iki ana hedefimiz var. Biri tarımsal atıkları kullanarak vanilin üretmek, bir taraftan da ülkemizde bulunan bu tarımsal atıkları değerlendirme amacındayız.\" diye konuştu. Tarımsal atıklarda yapacakları çalışmayla bazı bileşikleri açığa çıkartacaklarına işaret eden Ay, \"Ardından bakteriler uygulanarak bu bileşiklerden vanilin üretimi yapılacak.\" ifadesini kullandı. Ay, vanilyanın her yerde üretilemediği için değerli olduğuna değinerek, şöyle devam etti: \"Genelde Meksika kökenli bir bitki ve Madagaskar dünya üzerindeki vanilya ihtiyacının neredeyse yüzde 80'ini karşılıyor. Türkiye'de maalesef bunların üretimi yok denecek kadar az ve yetersiz. Dolayısıyla bu proje kapsamında vanilin bileşiğini üretip pazarlamayı hedefliyoruz. Pahalı olmasının nedeni üretimin taleplerini karşılayamaması. Zaten vanilya bitkisinin üretimi meşakkatli, zor ve her yerde yetişmiyor.\" Dünyada laboratuvarda üretilen vanilin için belirli bakteriler kullanıldığını aktaran Ay, kendi seçtikleri bakterilerin daha önce vanilin üretiminde kanıtlanmadığını, projenin özgünlüğünün de buradan geldiğini vurguladı. Fulya Ay, literatürde Türkiye'deki vanilin üretimine dair yeterli çalışma bulamadıklarını ifade ederek, \"Vanilinin biyoteknolojik yöntemle üretilmesiyle ilgili olarak genelde diğer ülkelerde yapılan çalışmalar devam ediyor. Dolayısıyla Türkiye'deki bu açığı bu projeyle kapatmış oluyoruz aslında. Çalışmalar güzel giderse çok şeyler çıkacak. Bu anlamda Türkiye'de yapılmayan işleri yapmış olacağız.\" değerlendirmesinde bulundu. KTÜ Maçka Meslek Yüksekokulu Kimya ve Kimyasal İşleme Teknolojileri Bölümü Dr. Öğretim Üyesi Onur Tolga Okan ise dünya genelinde vanilin üretiminin hedeflenenin çok altında olduğunu söyledi. Amaçlarının üretecekleri vanilini sanayiye uyarlamak olduğunu ifade eden Okan, şunları kaydetti: \"Aslına bakarsanız sanayiden bize bir teklif de geldi. Sanayiye uyarlayabileceğimiz aşamada olmadığımız için önce bir temel araştırmasını tamamlamak istedik. Projemizi yazmadan önce bunu belirli ölçümde de başardık. Bir şeyi başarıyor olmanız bunu kapitale, paraya dönüştürdüğünüz zaman mümkün olacak. Bizler şu anda TÜBİTAK desteğiyle beraber bunu ikinci, üçüncü aşamaya getirmeye çalışacağız. Şu anda temel basamaktayız.\" Okan, vanilinin en fazla gıda, kozmetik ve ilaç alanlarında kullanıldığını sözlerine ekledi.", "summary": "KTÜ ve Trabzon Üniversitesi akademisyenleri, tarımsal atıkları kullanarak biyoteknolojik yöntemlerle vanilin üretimi amacıyla TÜBİTAK destekli bir proje başlattı. Proje, özellikle Türkiye'de vanilin üretiminin artırılması ve tarımsal atıkların değerlendirilmesi hedefleniyor. Laboratuvarda geliştirilecek bu biyoteknolojik yöntemle, vanilin üretimi için yeni bir yol açılacak ve sanayiye uyarlanması amaçlanıyor."}
{"text": "Bakanlıktan yapılan yazılı açıklamada, dün İstanbul'da meydana gelen depremlerin ardından kamuoyunun bilgilendirilmesi amacıyla açıklama yapılması gerekli görüldüğü belirtilerek, şunlar kaydedildi: \"Milli Eğitim Bakanlığı 2025 Yılı Sınav Uygulama Takvimi'nde daha önceden belirtildiği gibi İlköğretim ve Ortaöğretim Kurumları Bursluluk Sınavı (İOKBS 2025) 27 Nisan 2025 Pazar günü planlandığı şekilde gerçekleştirilecektir.\"", "summary": "Milli Eğitim Bakanlığı, İstanbul'daki depremler sonrası kamuoyunu bilgilendirmek amacıyla yaptığı açıklamada, 2025 Yılı Sınav Uygulama Takvimi'ne göre İlköğretim ve Ortaöğretim Kurumları Bursluluk Sınavı'nın (İOKBS 2025) 27 Nisan 2025 tarihinde planlandığı şekilde yapılacağını duyurdu."}
{"text": "Bakanlıktan yönetmeliğe ilişkin alınan bilgiye göre, Milli Eğitim Bakanlığının teşkilat, görev ve yetkilerinde yapılan değişiklik sonrası, il ve ilçe milli eğitim müdürlüklerinin teşkilat, görev, yetki ve sorumlulukları ile hizmetlerin yürütülmesine ilişkin esaslar düzenlendi. Yapılan düzenlemeyle milli eğitim müdürlüklerindeki bilgi işlem ve eğitim teknolojileri birimi yenilik ve eğitim teknolojileri şubesi, öğretmen yetiştirme ve geliştirme birimi mesleki gelişim şubesi, insan kaynakları yönetimi birimi de personel şubesi olarak değiştirildi, denklik ve belge doğrulama şubesi ile bütçe ve tahakkuk şubesi oluşturuldu. Ayrıca il milli eğitim müdürlüklerinde hukuk, bilgi işlem, sivil savunma ile iş sağlığı ve güvenliği hizmetleri il milli eğitim müdürüne bağlı birimler, ilçe milli eğitim müdürlüklerindeki bilgi işlem ile iş sağlığı ve güvenliği hizmetleri ise ilçe milli eğitim müdürüne bağlı bürolar tarafından yürütülecek. Şube, birim ve bürolar tarafından yürütülecek hizmetler için görev ve sorumlulukların belirlendiği yönetmelikle, eğitim-öğretim hizmetlerinde de eğitim-öğretimi geliştirmeye yönelik görevler, eğitim kurumlarına yönelik görevler, öğrencilere yönelik görevler ile izleme, değerlendirme ve raporlamaya yönelik görevler yeniden düzenlendi. Yönetmelikle il ve ilçe personelinin görevleri ve iş bölümü tanımlamaları yapılırken kurulların ve il ve ilçe milli eğitim komisyonlarının görevleri de yeniden belirlendi. Resmi Gazete'de 18 Kasım 2012'de yayımlanan \"Milli Eğitim Bakanlığı İl ve İlçe Milli Eğitim Müdürlükleri Yönetmeliği\" ise yürürlükten kaldırıldı.", "summary": "Milli Eğitim Bakanlığı, il ve ilçe milli eğitim müdürlüklerinin teşkilat, görev, yetki ve sorumluluklarını düzenleyen yeni bir yönetmelik yayımladı. Bu düzenleme ile müdürlüklerdeki çeşitli birimlerin isimleri değiştirildi, örneğin bilgi işlem birimi yenilik ve eğitim teknolojileri şubesine dönüştü. Ayrıca, il ve ilçe müdürlüklerinin görev ve sorumlulukları netleştirilerek, eğitim-öğretim hizmetleri ile ilgili görevler yeniden düzenlendi. Yürürlükten kaldırılan eski yönetmelik, 18 Kasım 2012 tarihli \"Milli Eğitim Bakanlığı İl ve İlçe Milli Eğitim Müdürlükleri Yönetmeliği\" oldu."}
{"text": "Bakanlığın internet sitesinde yer alan bilgiye göre, 5, 6, 7, 8 ile hazırlık, 9, 10 ve 11. sınıf seviyelerinde, 1 milyon 23 bin 577 öğrencinin başvurduğu sınav, 824 yurt içi ve 2 yurt dışı sınav merkezinde, 3 bin 691 okul ve 55 bin 748 salonda gerçekleştirildi. Sınav sonuçları, 30 Mayıs'ta \"www.meb.gov.tr\" adresinde ilan edilecek.", "summary": "Milli Eğitim Bakanlığı, 5, 6, 7, 8, 9, 10 ve 11. sınıf seviyelerinde yapılan sınavda, 1 milyon 23 bin 577 öğrencinin başvurduğunu açıkladı. Sınav, 824 yurt içi ve 2 yurt dışı sınav merkezinde, 3 bin 691 okul ve 55 bin 748 salonda gerçekleştirildi. Sonuçlar, 30 Mayıs'ta \"www.meb.gov.tr\" adresinde açıklanacak."}
{"text": "Üniversiteden yapılan açıklamaya göre, dünyanın önde gelen yükseköğretim derecelendirme kuruluşları arasında yer alan THE'nin 2025 yılına ilişkin Asya üniversiteleri sıralamasında, araştırma kalitesi, araştırma çevresi, öğretim, sanayiyle işbirliği ve uluslararası görünüm başlıkları altında değerlendirme yapıldı. Her bir başlık altında yayın etkisi, akademik işbirlikleri, araştırma fonları, sanayi geliri gibi çeşitli göstergeler yer aldı. Sıralamada 97'nci olan İTÜ de araştırma kalitesi, araştırma çevresi, öğretim, endüstriyle işbirliği ve uluslararası görünüm performansıyla dikkati çekti.", "summary": "İTÜ, THE'nin 2025 Asya üniversiteleri sıralamasında 97'nci oldu. Sıralama, araştırma kalitesi, öğretim, sanayiyle işbirliği ve uluslararası görünüm gibi başlıklarda yapılan değerlendirmelerle belirlendi. İTÜ, bu alanlardaki performansıyla dikkat çekti."}
{"text": "Hayırsever iş insanları Mehmet ve Fatih Zırhlıoğlu, Dünya İnsani Dayanışma Derneği öncülüğünde beldede okul yaptırdı. Yaklaşık 9 ayda yapımı tamamlanan 12 derslikli ve 250 öğrenci kapasiteli Değerli Gelecek Yolalan İlkokulu, düzenlenen törenle hizmete sunuldu. Törende konuşan Vali Ahmet Karakaya, okulun hayırlı olmasını diledi. Eğitime yapılan yatırımların mutlaka karşılığının alındığını belirten Karakaya, \"Son yıllarda eğitim konusundaki yatırımları yüksek bir seviyede tutarak, eğitime en fazla yatırım yapan ülkelerden birisi olarak, bu konudaki farkındalığımız ziyadesiyle ortada. İnancımız beşikten mezara kadar eğitimi şart koşuyor. 'Bir harf öğretenin 40 yıl kölesi olunması' gerektiğini ifade edecek kadar eğitime değer veriyoruz.\" dedi. Cumhuriyet'in ikinci yüzyılına girildiğini vurgulayan Karakaya, şunları kaydetti: \"İkinci yüzyılımız artık Türkiye Yüzyılı olacak. Türkiye Yüzyılı'nı gerçek anlamda tatbik edebilmek için çocuklarımızın eğitimi çok önemli. Gözümüzün nuru sevgili öğrencilerimiz akademik anlamda başarılı olmalılar. Bu başarıyı en başta öğretmenlerimiz ve velilerimizin desteğiyle sağlayabilirler. Buna ek olarak çocuklarımızın sanat, spor, kültürel alanlarda da kendilerini yetiştirmeleri ve özgüvenli birey olarak topluma kazandırmaları çok önemli. Bu noktada öğretmenlerimizin elinden geleni yaptığına ve yapacağına yürekten inanıyoruz.\" AK Parti Bitlis Milletvekili Turan Bedirhanoğlu ise \"Buradan doktorlar, hakimler, savcılar, bu beldeden milletvekilleri, rektörler, valiler ve kaymakamlar çıkacak. Yarınlarımızın teminatı olan bu evlatlarımıza sahip çıkacağız. Sadece bina yapmakla, kitap almakla, fiziki imkanları geliştirmekle değil, çocuklarınıza ve geleceklerine sahip çıkarak bu fiziki binaları anlamlandıracağız.\" diye konuştu. İl Milli Eğitim Müdürü Vedat Kaya da yatırımın beldeye kazandırılmasından mutluluk duyduğunu belirterek, \"Bu modern eğitim yuvası sizlerin umut bahçesi olacak. Burada kardeşlik, sevgi, merhameti pekiştireceksiniz. Bu duygularınızı güçlendireceksiniz.\" ifadesini kullandı. Hayırsever iş insanı Fatih Zırhlıoğlu ise \"Aile olarak eksik bir ödevimiz kalmasın istedik. Bize sunulandan bir fazlasını sunmak için çalıştık, uğraştık, inşa ettik. Bunları artırmak için de bugünden sonra daha büyük bir heyecanla çalışacağız.\" sözlerini sarf etti. Zırhlıoğlu Ailesi'ne teşekkür eden Dünya İnsani Dayanışma Derneği Başkanı Prof. Dr. Ayten Zara da köylerin kalkındırılmasıyla memleketin kalkındırılabileceğine inandığını dile getirdi. Şiddetin, yoksulluğun, karanlığın en önemli önleyicisinin eğitim olduğunu vurgulayan Zara, şöyle devam etti: \"10'uncu köy okulumuzu Bitlis'te açtık. Bu okulumuzda yüzlerce öğrencimiz yetişecek. Vatanına, milletine, yöresine, ailesine faydalı işler sağlayacaklar. Mutluyuz, sevinçliyiz. Bu okulun inşa edilmesinde büyük katkıları olan Zırhlıoğlu Şirketler Grubu'na teşekkürlerimi sunuyorum. Bitlis'te kocaman bir hikaye yazdılar. Bu, torunlarına anlatabilecekleri bir hikaye. Bu hikaye, yarının çocukları için aydınlıklı bir yol olacak.\" Anasınıfı öğrencilerinin gösteri yaptığı programda, okulun yapımına katkı sunanlara plaket verildi. Çocuklara hediyelerin dağıtıldığı törene, İl Emniyet Müdürü Ortaç Şekeroğlu, İl Jandarma Komutanı Tuğgeneral Zafer Tombul, siyasi partilerin il başkanları, kurum amirleri, öğretmenler ve vatandaşlar katıldı.", "summary": "Bitlis'in Yolalan beldesinde, hayırsever iş insanları Mehmet ve Fatih Zırhlıoğlu tarafından yaptırılan 12 derslikli Değerli Gelecek Yolalan İlkokulu törenle açıldı. Vali Ahmet Karakaya ve diğer yetkililer, okulun eğitime büyük katkı sağlayacağını belirterek, çocukların akademik ve kültürel gelişimlerinin önemine vurgu yaptı. Zırhlıoğlu ailesi ise eğitim için daha büyük projelere imza atacaklarını ifade etti. Törende, katkı sağlayanlara plaket takdim edildi."}
{"text": "Milli Eğitim Bakanı Yusuf Tekin, sosyal medya hesabından \"23 Nisan'da önemli bir gündemimiz var\" başlığıyla paylaşımda bulundu. 23 Nisan’da Önemli Bir Gündemimiz Var❗️ Çocuklarımızın haklarını korumamız gereken en önemli alanlardan biri dijital dünyadır. Dijital dünyanın faydaları kadar risklerini de yetişkinler olarak yönetmek zorundayız. Bu anlayışla, Türkiye’nin öncülüğünde; alanında uzman… pic.twitter.com/dENa5DyQkq Çocukların haklarının korunması gereken en önemli alanlardan birisinin dijital dünya olduğunu belirten Tekin, şunları ifade etti: \"Dijital dünyanın faydaları kadar risklerini de yetişkinler olarak yönetmek zorundayız. Bu anlayışla Türkiye'nin öncülüğünde, alanında uzman hukukçular, psikologlar, hekimler, öğretmenler ve elbette çocuklarımızın katılımıyla dünyada ilk kez 'Dijital Dünyada Çocuk Hakları Sözleşmesi' hazırlandı. Bugün, tüm dünya çocuklarının üstün yararı için her yetişkini bu sözleşmeyi imzalamaya davet ediyorum.\" Sözleşmeye, \" adresinden ulaşılabiliyor.", "summary": "Milli Eğitim Bakanı Yusuf Tekin, 23 Nisan’da dijital dünya üzerinden çocuk haklarını koruma adına önemli bir gündemlerinin olduğunu duyurdu. Tekin, Türkiye'nin öncülüğünde, uzmanlarla hazırlanan \"Dijital Dünyada Çocuk Hakları Sözleşmesi\"ni açıkladı ve tüm dünyadaki yetişkinleri bu sözleşmeyi imzalamaya davet etti."}
{"text": "5 bin 137 metre yüksekliğe sahip Ağrı Dağı'nın etekleri, yaban hayvanlarının yanı sıra amfibi ve sürüngenlere de ev sahipliği yapıyor. Dağda volkanik hareketlilik sonucu oluşan lav kayalıklar, birçok sürüngen tarafından yaşam alanı olarak kullanılıyor. Uzun yıllardır bilim insanlarınca bölgede yapılan çalışmada, lav kayalıklarda 37 amfibi ve sürüngen türünün yaşadığı tespit edildi. Iğdır Üniversitesi Yaban Hayatı Programı Dr. Öğr. Üyesi Bahadır Akman, AA muhabirine, bölgede bilim insanlarınca çalışmaların sürdüğünü söyledi. Dağın eteklerinin önemine değinen Akman, \"Ağrı Dağı'nın etekleri zamanında volkanik aktivite sonucu lavların akıntısıyla oluşmuş bir habitat. Bu da amfibi ile sürüngenlere barınma ve sığınma anlamında çok fazla olanak sağlayan bir bölge.\" dedi. Bölgenin böyle bir yapıya sahip olmasının yaban hayatı açısından son derece önemli olduğuna dikkati çeken Akman, \"Türkiye'de çok farklı habitat ve ekolojik koşullar var, bunlardan biri de Ağrı Dağı. Üç ülkeye sınır olması nedeniyle de zengin bir bölgemiz. Burada 17 aileye ait 37 tür barınmakta. Bunların 4'ü amfibi, 2'si kaplumbağa, 15'i kertenkele, 16'sı da yılan türü.\" diye konuştu. Akman, dünyada sadece Ağrı Dağı civarında yaşayan 2 türün olduğunu vurgulayarak, \"Biri topbaş keleri, diğeri de Aras kertenkelesi. Ağrı Dağı ve civarında yer alan, özellikle kumluk bölgelerde dağılış göstermesiyle ayrı öneme sahip türlerimiz. Bu bölge yaklaşık 1800'lü yıllardan beri çalışılmakta ve günümüze gelen sayı da bu şekilde netleşmekte.\" ifadelerini kullandı.", "summary": "Ağrı Dağı'nın etekleri, volkanik hareketlilik sonucu oluşan lav kayalıklarıyla amfibi ve sürüngenler için önemli bir yaşam alanı sunuyor. Bölgedeki bilimsel çalışmalarda 37 tür tespit edilmiş, bunlardan 2'si sadece Ağrı Dağı çevresinde bulunuyor. Bu zengin biyolojik çeşitlilik, dağın ekolojik önemini artırıyor."}
{"text": "Yaklaşık 1 milyon 200 bin küçükbaş, 100 bin de büyükbaş hayvanın bulunduğu Iğdır'da, tarımdan sonra en büyük ekonomik gelir hayvancılıktan sağlanıyor. Sonbahar aylarında yaylalardan dönerek ahırlara getirilen hayvanlar, ilkbaharın gelip havaların ısınmasıyla yeniden yaylalara götürülüyor. Hayvanların yaz aylarında daha serin ve verimli otlaklarda beslenmesi amacıyla yapılan göç, Kars, Ardahan, Ağrı ve Erzurum gibi çevre illerdeki yaylalara doğru sürüyor. Göç öncesi kamyonetlerle Tarım ve Orman İl Müdürlüğü Hayvan Sağlığı Merkezi'ne getirilen hayvanlar, veteriner hekimler tarafından kapsamlı sağlık taramaları, aşılamalar ve küpeleme işlemlerinden geçiriliyor. Yayla göçü, sadece hayvanların daha iyi şartlarda beslenmesini sağlamakla kalmıyor, aynı zamanda bölgedeki hayvancılık faaliyetlerinin sürdürülebilirliği açısından da büyük önem taşıyor. İl Tarım ve Orman Müdürü Ahmet Tingiş, AA muhabirine, Iğdır'dan çevre illerin yaylalarına günde yaklaşık 30 ile 40 kamyonet arası hayvan sevkiyatının olduğunu söyledi. Göç sürecinde hayvan sağlığına büyük önem verdiklerini vurgulayan Tingiş, \"Üreticilerimiz Iğdır'da hava sıcaklığının artmasından dolayı, mevcut işletmelerinde bulunan hayvanlarını yaylalara çıkarmakta. Bu manada daha iyi verim almış olacaklar. Üreticilerimiz üretmek için büyük emek harcamaktalar, biz de kurum olarak her zaman onların yanındayız ve gereken desteği vermeye hazırız. Merkeze gelen tır ve kamyonetler, sağlık kontrolleri tamamlanmış hayvanlarla birlikte yaylalara doğru hareket ediyor.\" diye konuştu. Göçerlerden Mehmet Demir de Iğdır'da yaz ayı çok sıcak geçtiği için hayvanlarını burada tutamadıklarını belirterek, \"Bunun için yaylalara gidiyoruz, yayladaki otlaklarda hayvanlarımızın bakımını yapıyoruz. Sonbaharda havalar serinleyince bir daha Iğdır'a geliyoruz.\" ifadesini kullandı. Sevim Demir ise eşinin ailesiyle Ardahan'ın Göle ilçesindeki yaylalara gittiklerini, geçim kaynaklanın hayvancılık olduğundan yılın belli dönemlerini yüksek rakımlı meralarda geçirdiklerini anlattı.", "summary": "Iğdır'da hayvancılık, tarımın ardından en büyük ekonomik gelir kaynağını oluşturuyor. Her yıl yazın hayvanlar, daha verimli ve serin otlaklarda beslenebilmesi için çevre illerdeki yaylalara göç ediyor. Göç öncesi hayvanlar, sağlık taramaları, aşılamalar ve küpeleme işlemlerinden geçiriliyor. Bu göç, hayvancılığın sürdürülebilirliğine katkı sağlarken, üreticilerin verimliliğini artırıyor."}
{"text": "Tonya 17 Şubat İlkokulu 1. sınıf öğrencilerinin okuma becerilerinin geliştirilmesi amacıyla öğretmenler, aileler ve çocukları Kadıralak Yaylası'nda bir araya geldi. İlkbaharın gelişiyle yeşile bürünen doğada yayla çiçekleri arasında kitap okuyan öğrenciler, aynı zamanda aileleriyle birlikte keyifli zaman geçirme imkanı buldu. Okuma etkinliğinin ardından çeşitli oyunlar oynayan öğrenciler için okuma ve yazmayı öğrenmeleri nedeniyle pasta kesildi. Etkinliğe, Tonya Milli Eğitim Şube Müdürü Fatma Nur Doğan, öğretmenler ve aileleri katıldı.", "summary": "Tonya 17 Şubat İlkokulu 1. sınıf öğrencileri, okuma becerilerini geliştirmek amacıyla öğretmenler ve aileleriyle Kadıralak Yaylası'nda etkinlik düzenledi. Öğrenciler, doğada kitap okuma fırsatı bulurken, etkinlik sonrası çeşitli oyunlar oynayıp pasta keserek keyifli bir gün geçirdi. Etkinliğe, Tonya Milli Eğitim Şube Müdürü Fatma Nur Doğan ve diğer öğretmenler de katıldı."}
{"text": "Amasya Üniversitesi'nde okuyan 32 kulüp üyesi, matematiği sevdirmek ve oyunlarla matematiği daha eğlenceli hale getirmek için özellikle kırsaldaki okullarda çeşitli etkinlikler gerçekleştiriyor. Bu kapsamda üniversite öğrencileri, Dr. Öğretim Üyesi Beyda Topan danışmanlığında Batman'ın Gercüş ilçesine bağlı kırsal Yolağzı Mahallesi'ndeki Yolağzı İmam Hatip Ortaokulunu ziyaret etti. Kulüp üyeleri, okulun bahçesinde kurdukları 10 parkurda öğrencilerle etkileşimli matematik oyunları oynadı. Etkinlikler sayesinde matematik öğrenciler için keyifli hale getirildi. Matematik ile Keşfedenler Kulübü Danışmanı Dr. Öğretim Üyesi Topan, AA muhabirine, kulüp olarak farklı okullara giderek faaliyetler yaptıklarını söyledi. Doğu'da bir okulda da etkinlik yapmak istediklerini, bunun için Gercüş'ün Yolağzı İmam Hatip Ortaokulu'nda Matematik Öğretmeni Mert Arar ile iletişime geçerek organizasyonu düzenlediklerini anlatan Topan, \"Burada olduğumuz için çok mutluyuz. Hem bizim hem öğrenciler için keyifli, öğretici ve eğlenceli bir süreç oldu.\" dedi. Bu faaliyetleri daha önce Amasya ve Samsun'daki köy okullarında başlattıklarını anımsatan Topan, bundan sonra farklı bölgelerdeki köy okullarında bu etkinliklere devam edeceklerini bildirdi. Topan, projedeki amaçlarının çocukların eğlenerek matematiği öğrenmelerini sağlamak olduğunu vurgulayarak, şöyle konuştu: \"Ülkemizde ciddi anlamda matematik ön yargısı var. Eğlenceli oyunlar ve aktivitelerle matematikle ilgili ön yargıları kırmayı hedefliyoruz. Çocuk demek oyun demek ve her oyunun içinde bir matematik var. Aslında biz oyunlarla matematiği birleştirerek hayattaki matematiği keşfettirmeyi hedefliyoruz. 32 matematik öğretmeni adayıyla buradayız.\" Üniversite öğrencisi Emre Demirel de çocuklara matematiği eğlenceli şekilde öğretmeyi amaçladıklarını anlattı. Demirel, \"Arkadaşlarımız yaratıcılıklarını kullanarak atölyelerini kurdu. Çocuklara matematiği sevdirerek öğretmeyi amaçladık. Çocuklar için oyun ne kadar önemliyse bizim için de matematik o kadar önemli. Bu çalışmamız devam edecek.\" diye konuştu. Öğrenci Nursena Gülek ise çocuklarla gönül bağı kurmanın çok güzel duygu olduğunu ifade etti. Çocuklarla eğitici ve öğretici oyunlar oynadıklarını aktaran Gülek, şöyle dedi: \"Mükemmel aktiviteler yapıyoruz. Ayrıca, öğrencilere matematiğin sadece işlemlerden ibaret olmadığını, günlük hayatımızda eğlenerek öğrenebileceğimizi, bunu aktif olarak kullanabileceğimizi, hayatımızın her anında olduğunu gösteriyoruz. Birlikte eğlenerek öğreniyoruz. Onlarla eğlenmek, matematik yapmak çok keyifli. Onların da keyif aldığını görmek ayrıca bizim için çok keyifli.\" Matematik Öğretmeni Mert Arar da çocukların etkinliklerden büyük keyif aldığını ve büyük mutluluk yaşadıklarını dile getirdi. Okulda okuyan Fatma Çetin, Amasya'dan gelen ağabeyleri ve ablalarıyla eğitici oyunlar oynadıklarını, keyifli zaman geçirdiklerini belirtti. Esra Yarba da arkadaşlarıyla katıldıkları etkinliklerde çok güzel vakit geçirdiklerini anlattı.", "summary": "Amasya Üniversitesi'nin Matematik ile Keşfedenler Kulübü, kırsaldaki okullarda matematiği eğlenceli hale getirmek için etkinlikler düzenliyor. Kulüp üyeleri, Batman'ın Gercüş ilçesindeki Yolağzı İmam Hatip Ortaokulu'nu ziyaret ederek, öğrencilerle 10 parkurda etkileşimli matematik oyunları oynadı. Amaç, çocuklara eğlenceli bir şekilde matematiği öğretmek ve ön yargıları kırmak. Etkinlikler, öğrencilerin matematikle eğlenerek öğrenmelerini sağlamayı hedefliyor. Bu çalışmalar, Amasya ve Samsun'daki köy okullarında da başlatılmıştı ve diğer bölgelerde devam edecek."}
{"text": "Doğa Koruma ve Milli Parklar 5. Bölge Müdürlüğü ekipleri tarafından AKÜREM'e getirilen yılanın tedavisi tamamlandı. AKÜREM Müdürü Prof. Dr. İsmail Aytekin, yılanın genel muayenesini yaptıklarını söyledi. Muayenede yılanın başında ve kuyruğunda yaraların olduğunu gördüklerini anlatan Aytekin, \"Buralara yara tedavisi uyguladık. Bununla birlikte enfeksiyon kapmaması açısından da antibiyotik kullandık. Bunu birkaç gün devam ettirdik. Sağlığına kavuştu.\" dedi.", "summary": "Doğa Koruma ve Milli Parklar 5. Bölge Müdürlüğü ekiplerinin AKÜREM'e getirdiği yılanın tedavisi başarıyla tamamlandı. AKÜREM Müdürü Prof. Dr. İsmail Aytekin, yılanın başı ve kuyruğunda yaralar olduğunu belirterek, tedavi sürecinde yara tedavisi ve antibiyotik kullanıldığını, yılanın sağlığına kavuştuğunu söyledi."}
{"text": "AA muhabirinin derlediği bilgilere göre, yaz aylarının yaklaşmasıyla güneş kremi başta olmak üzere çeşitli kozmetik ürünlerin satışları arttı. Artan taleple beraber piyasada sahte ve taklit ürünlerin yaygınlaşma riski de bulunuyor. Tüketicilerin, söz konusu kozmetikleri satın alırken hem sahtecilik hem de ürün içerikleri ve son kullanma tarihi gibi unsurlara karşı dikkatli olması gerekiyor. Türkiye Odalar ve Borsalar Birliği (TOBB) Türkiye Kozmetik ve Temizlik Ürünleri Sanayi Meclisi Başkanı Ahmet Pura, konuya ilişkin yaptığı açıklamada, özellikle güneş kremi gibi tüketimi yüksek ürünlerin taklitlerinin arttığını, bu nedenle tüketicilerin bu ürünleri alırken daha dikkatli olmasının önem taşıdığını söyledi. Söz konusu ürünleri orijinallerinden ayırt etmenin ve bazı özelliklerine dikkat etmenin halk sağlığının korunması açısından önemli olduğunu belirten Pura, \"Satın alınan kozmetiğin Ürün Takip Sistemi'nde kayıtlı olup olmadığı sorgulanmalıdır.\" dedi. Pura, ülkede Tarım ve Orman ya da Sağlık bakanlıklarınca onaylanan ürünlerin güvenilir kabul edildiğini vurgulayarak, \"Ürün ambalajında 'TSE' veya 'CE' gibi sertifikaların olup olmadığı kontrol edilmeli. Ayrıca, ürünün Sağlık Bakanlığından onaylı olup olmadığı, barkod numarası veya üretici bilgileri kullanılarak kontrol edilebilir. Sahte ürünlerde bu tür sertifikaların eksik veya yanıltıcı olması yaygındır.\" diye konuştu. Güneş kremlerinin iç ve dış olarak farklı ambalajlarının olabildiğini belirten Pura, \"Sahte ve taklit ürünlerin iç ambalaj etiketlerinde sıklıkla düzensiz basımlara rastlanıyor, bu nedenle ürün iç ambalajındaki etiketlerin basılma düzenine ve simetrisine dikkat edilmelidir. Orijinal ürün etiket ve ambalajlarında firmaya özel fontlar kullanılmakta olup satın alınan ürünlerde bu yazı stil ve fontlarının yer alıp almadığına bakılmalı. Etiketin üzerinde yer alan ürün bilgileri, üretim ve son kullanma tarihi gibi detayların da düzgün ve net şekilde yazılıp yazılmadığı kontrol edilmelidir.\" diye konuştu. Pura, satın alma kararı verirken son kullanma tarihi geçmiş ürünlerin alınmaması tavsiyesinde de bulundu. Renksiz olarak üretilen orijinal ürünlerin sahte ve taklitlerinin sıklıkla renklendirilmiş olarak piyasaya sunulduğuna dikkati çeken Pura, bu nedenle ürünlerin renklerinin de kontrol edilmesinin önemli olduğunu kaydetti. Pura, sahte güneş kremlerinin kötü kokuya sahip olabildiğini aktararak, \"Gerçek güneş kremleri, çoğunlukla hafif kokusu olan, doğal bileşenlere sahip ürünlerdir. Orijinal ürünlerin sahte ve taklitlerinden ayırt edilebilmesi için paketin içine bilye konuyor, satın alınmak istenilen ürün iyice çalkalanarak bilye sesi duyulduğuna dikkat edilmeli.\" ifadesini kullandı. Güneş kreminin fiziksel, kimyasal ve hibrit olmak üzere üç farklı çeşidinin olduğunu bildiren Pura, \"Yağlı ciltler için yağsız formüller, kuru ciltler için ise nemlendirici özelliği olan güneş kremleri tercih edilmelidir. Hassas ciltler için mineral bazlı ürünler, kimyasal içeriklere karşı daha az reaksiyon gösterir.\" değerlendirmesinde bulundu. Pura, koruyucu kremlerin güneşe çıkmadan en az 15 dakika önce sürülmesi gerektiğini belirterek, şunları kaydetti: \"Eğer sonrasında hep güneşli ortamda bulunulacaksa, iki saatte bir krem tekrar sürülmelidir. Tatilde deniz ya da havuza girip çıktıktan sonra güneş koruyucusu tekrar sürülmelidir. Eğer su ile temas olursa ürünlerin etkisi yüzde 50 azalmaktadır. Eğer havluyla kurulanırsa etkisi tamamen geçmektedir. Terlemeyle de koruyucunun etkisi azalmaktadır.\"", "summary": "Güneş kremi gibi kozmetik ürünlerin artan talebiyle sahte ürünlerin riski de büyüdü. Tüketiciler, ürünlerin barkod numarası, sertifikalar ve etiketleriyle son kullanma tarihine dikkat etmelidir. Güneş kremi seçiminde cilt tipine uygun ürünler tercih edilmeli ve doğru kullanım önemlidir."}
{"text": "Stanford Üniversitesi araştırmacıları tarafından yapılan değerlendirmeler sonucunda 2024 yılında \"En Etkili Bilim İnsanları Listesi\"nde yıllık etki bazında Türkiye'den 1518, DÜ'den ise 8 akademisyen yer aldı. Listeye giren akademisyenlerden biri de Erzurum'da doğan, Orta Doğu Teknik Üniversitesi Kimya Bölümü'nden 2004'te mezun olan, 9 yıldır DÜ Eczacılık Fakültesi'nde görev yapan Doç. Dr. Mustafa Abdullah Yılmaz oldu. Yılmaz, 22 ana bilim dalı ile 174 alt bilim dalında yüzde 2'lik dilime giren bilim insanlarının dahil olduğu, nitelikli makale sayısı, h-indeksi, çok yazarlı yayınların hm-indeksi, atıf/makale oranı, yayınların yer aldığı derginin etkisi, patent sayısı ve atıf alan makale sayısı gibi kriterlere göre hazırlanan listede, tıbbi ve aromatik bitkiler ile doğal ürünlerden elde edilen ekstrelerin hastalıklar üzerindeki tedavi edici etkilerine ilişkin yaptığı çalışmalarla, 2023 ve 2024 yıllarında iki kez yer alma başarısını gösterdi. DÜ Bilim ve Teknoloji Uygulama ve Araştırma Merkezi bünyesinde Kütle Spektrometre ve Kromatografi Birimi'nin sorumluluğunu da yürüten Yılmaz'ın 160'tan fazla uluslararası makalesi bulunuyor. 25 farklı ülkedeki bilim insanlarıyla akademik işbirlikleri yürüten Yılmaz, Türkiye'nin biyolojik zenginliklerini sağlık alanında katma değere dönüştürmek, Alzheimer, diyabet, cilt hastalıkları ve kanser gibi hastalıkların tedavisine yönelik yeni ilaçların geliştirilmesine kapı aralamak istiyor. Doç. Dr. Yılmaz, AA muhabirine, amacının ülkeye özgü endemik tıbbi ve aromatik bitkilerin ilaç adayı olma potansiyelini bilimsel yöntemlerle ortaya koymak olduğunu söyledi. \"Laboratuvarımızdaki teknolojik cihazlar ve geliştirdiğimiz özgün metotlarla ilaç adayı moleküllerin varlığını belirleyip bunları karakterize ediyoruz.\" diyen Yılmaz, arazi çalışmalarında da botanik uzmanları eşliğinde bitki topladıklarını belirtti. Yılmaz, bitki örneklerini teşhis edip, kayıt altına aldıklarını, kurutulan bitkileri çiçek, yaprak, kök, gövde, tohum ve meyve gibi farklı kısımlara ayırarak özel yöntemlerle özütlemesini yaptıklarını kaydetti. Bitkilerin kıymetli ilaç adayı moleküllerini tespit edip hastalıklara karşı etkili olup olamayacaklarını belirlediklerini anlatan Yılmaz, bu kapsamda ekibiyle 12 yılda 2 bini aşkın tıbbi ve aromatik bitkiyi analiz ettiklerini söyledi. Yılmaz, ülkedeki endemik bitkilerin biyolojik aktivitelerini farklı yöntemlerle belirlediklerini belirterek, şu bilgileri paylaştı: \"Vücudumuzda, çevre kirliliği, gıdalardaki katkı maddeleri ve ultraviyole ışınlarının etkisiyle serbest radikaller birikiyor. Kıymetli antioksidan özelliğe sahip bitkilerden aldığımız maddeler, bu serbest radikalleri sönümlendirip vücuttan atıyor. Bitkilerin antioksidan aktivitelerine ve hangi hastalıkları iyileştirme potansiyelleri olduğuna bakıyoruz. Kanser hücrelerinde etkili olup olmadığını, ilaç, gıda ve kozmetik sanayinde kullanılabilirliklerinin olup olmadığını tespit ediyoruz. Örneğin kekik türlerinden biri olan 'Thymus nummularius' üzerinde yaptığımız bir çalışmada, yüzde 16 rozmarinik asit tespit ettik. Rozmarinik asit, Avrupa'da reçeteli ilaçlarda kullanılan, özellikleri kanıtlanmış çok değerli bir biyomolekül. Ekonomik değeri de oldukça yüksek.\" Bu çalışmaları büyüterek, ülkenin kendi doğal kaynaklarından ilaç geliştirme hedefine katkı sağlamayı hedeflediklerini anlatan Yılmaz, \"Çalışmalarımızda yüksek katma değere sahip biyoaktif bileşikleri tespit ettik. Bunların iltihap önleyici, şeker hastalığına, yüksek tansiyona, virüslere karşı koruyucu, bakterilere karşı etkili, meme, akciğer, böbrek ve lenf gibi kanser üzerinde etkili olduğunu tespit ettik.\" ifadelerini kullandı. Doç. Dr. Yılmaz ile doğadaki bitkileri laboratuvar ortamında inceleyen üniversite öğrencilerinden İrem Kızılgül, buldukları bitkilerin bilime katkı sağlayacağını düşünmenin heyecan verici olduğunu söyledi. ​​​​​​​Beyda Nur Dağ ise ilaca eşdeğer olacak bitkiler üzerinde çalışma yaptıklarını belirtti. Barış Akalsan da bitkilerin biyolojik ve biyomoleküler özelliklerini laboratuvar ortamında incelemeyi sürdürdüklerini kaydetti.", "summary": "Stanford Üniversitesi'nin 2024 \"En Etkili Bilim İnsanları Listesi\"ne Türkiye'den 1518, DÜ'den 8 akademisyen girdi. Erzurum doğumlu Doç. Dr. Mustafa Abdullah Yılmaz, tıbbi ve aromatik bitkilerle tedavi çalışmalarındaki başarılarıyla bu listede yer aldı. 160'tan fazla uluslararası makale yazan Yılmaz, Türkiye'nin biyolojik zenginliklerinden yeni ilaçlar geliştirmeyi hedefliyor."}
{"text": "İl Sağlık Müdürlüğünce kent genelinde verilen evde sağlık hizmetinden, çeşitli sağlık sorunları nedeniyle yürüyemeyen ya da yatağa bağımlı hastalar yararlanıyor. Kent merkezi ve Susuz ilçesine bağlı köylerde evde sağlık hizmetinden yararlanan 395 hastaya, Kars Harakani Devlet Hastanesi ekipleri ulaşıyor. Yılın 6 ayı karla kaplı kentte görevli sağlık ekipleri, yağmur, çamur, kar, tipi demeden, bazen arazi araçlarıyla, bazen de yaya olarak dağları tepeleri aşıp hastalara şifa götürüyor. Sağlık ekipleri, yorucu mesailerinde, aldıkları hayır duasıyla moral buluyor. Kars Harakani Devlet Hastanesi Evde Sağlık Birimi sorumlusu Enes Safa Yurduöz, AA muhabirine, çeşitli hastalıklardan yürüyemeyen ya da yatağa bağımlı vatandaşların, hastaneye gelmeden kendi ev şartlarında sağlık hizmeti aldığını söyledi. Son 5 yılda il merkezi ve Susuz ilçesinde toplam 4 bin hastaya ulaştıklarını ifade eden Yurduöz, şöyle konuştu: \"Aktif 395 hastamızın tedavi ve sağlık planlamalarını takip etmekteyiz. 9 kişilik deneyimli, profesyonel ekibimiz var. 2 aracımızla geniş bir alanda kar, kış, tipi, yağmur, çamur demeden, zorlu iklim şartlarında sağlık hizmetlerini hastalarımıza ulaştırmaya çalışıyoruz. Bazı hastalarımızın çocukları burada olmuyor, evlatları olarak geliyoruz. Bazen göremedikleri torunları oluyoruz. Hastalarımız biz geldiğimizde, kendilerini sorduğumuzda, ilgilendiğimizde mutlu oluyor. Eskiden yaşadıkları zorlukları anlatıyorlar, şimdi sağlık hizmetinin evlerine kadar geldiğini gördükleri zaman çok mutlu oluyorlar. Bu da bize dua, motivasyon ve mutluluk olarak dönüyor.\" Dr. Seda Genç ise hastaneye gelemeyen hastaların evlerine sağlık hizmeti götürüp, onların hayatlarına dokunduklarını belirterek, \"Evde sağlık hizmetleri kapsamında, gittiğimiz hastalarımızın önce doktor kontrolü, genel muayene, kronik hastaların ilaçları, ilaç raporlarının düzenlenmesi, tıbbi cihaz ihtiyacının belirlenmesi ve raporlarının düzenlenmesini yapıyoruz. Gerekli görüldüğü zaman kan, idrar tetkiklerini alıyoruz. Verdiğimiz hizmetler sonucunda hastalarımızın hastaneye başvuru sayılarının azaldığını görmekteyiz.\" dedi. Susuz ilçesi Kiziroğlu köyünde sağlık hizmeti alan Nuran Uludaş da yaklaşık 3 yıldır hizmetten faydalandığını anlatarak, \"Çok iyi bir sistem, ne zaman arasak hemen geliyorlar. Sağ olsunlar, kendilerinden çok memnunuz. Ne gerekiyorsa onu yapıyorlar.\" ifadelerini kullandı.", "summary": "Kars'ta evde sağlık hizmeti, yürüyemeyen ya da yatağa bağımlı hastalara sunuluyor. Kars Harakani Devlet Hastanesi ekipleri, zorlu hava koşullarına rağmen 395 hastaya hizmet veriyor. 5 yılda 4 bin hastaya ulaşan ekip, evde sağlık hizmetiyle hastaların hastaneye başvuru sayısını azaltmayı başarmış."}
{"text": "Dünya Sağlık Örgütü (DSÖ), dünya genelinde sağlık alanındaki eşitsizliklerin sosyal belirleyicilerine Raporda, kötü sağlık koşullarına sahip olmanın nedenleri arasında genellikle kaliteli konut, eğitim ve iş fırsatlarının eksikliği gibi sağlık sektörünün dışındaki faktörlerin olduğu belirtildi. \"Bu faktörler, hem yüksek hem de düşük gelirli ülkelerde sağlıklı yaşam beklentisinin dramatik bir şekilde azalmasından (bazen onlarca yıl) sorumlu olabiliyor. Örneğin, en düşük ortalama yaşam süresine sahip ülkedeki insanlar, ortalama olarak en uzun süre yaşama beklentisine sahip ülkede doğanlardan 33 yıl daha kısa yaşayacak\" ifadeleri kullanılan raporda, sağlık eşitliğinin sosyal belirleyicilerinin, insanların sağlık sonuçlarını genetik etkilerden veya sağlık hizmetlerine erişimden daha fazla etkileyebileceğine işaret edildi. Raporda, sağlık alanındaki eşitsizliklerin, sosyal dezavantaj seviyeleri ve ayrımcılık düzeyleriyle yakından bağlantılı olduğu vurgulanarak, \"Bu eşitsizlikler, ayrımcılık ve marjinalleşmeyle karşı karşıya kalan nüfuslarda daha da kötüleşir.\" değerlendirmesinde bulunuldu. Ülkeler arasındaki sağlık eşitsizliklerinin sıklıkla arttığını gösteren yeterli kanıtlar bulunduğuna işaret edilen raporda, daha yoksul ülkelerde doğan çocukların 5 yaşından önce ölme olasılığının daha zengin ülkelere göre 13 kat daha fazla olduğu belirtildi. Gelir eşitsizliği, yapısal ayrımcılık, çatışma ve iklim değişikliğini içeren önlemlerin köklü sağlık eşitsizliklerinin üstesinden gelmek için anahtar olduğu vurgulanan raporda, \"İklim değişikliğinin önümüzdeki 5 yıl içinde 68 ila 135 milyon kişiyi daha aşırı yoksulluğa iteceği tahmin ediliyor.\" ifadeleri kullanıldı. Dünya genelinde 3,8 milyar kişinin, sağlık sonuçları üzerinde doğrudan ve kalıcı etkisi olan yeterli sosyal koruma kapsamından yoksun olduğuna dikkati çekilen raporda, ulusal ve yerel hükümetlerin yanı sıra sağlık alanında çalışmalar yürütenlere ve sivil toplum kuruluşu liderlerine, ekonomik eşitsizliği ele alma, sosyal altyapıya ve küresel kamu hizmetlerine yatırım yapma çağrısı yapıldı. Raporda görüşlerine yer verilen DSÖ Genel Direktörü Tedros Adhanom Ghebreyesus, dünyanın eşit bir yer olmadığını belirterek, \"Nerede doğduğumuz, büyüdüğümüz, yaşadığımız, çalıştığımız ve yaşlandığımız, sağlığımızı ve refahımızı önemli ölçüde etkiliyor. Ancak daha iyiye doğru bir değişim mümkün.\" değerlendirmesinde bulundu. Ghebreyesus, \"Rapor, birbirine bağlı sosyal belirleyicileri ele almanın önemini gösteriyor. Rapor, ülkelerin herkesin sağlık sonuçlarını iyileştirmesine yardımcı olmak için bulguya dayalı strateji ve politika önerileri de sunuyor.\" ifadelerini kullandı.", "summary": "DSÖ raporu, sağlık eşitsizliklerinin sosyal belirleyicilerden kaynaklandığını ve sağlık sonuçlarını genetik ve sağlık hizmetlerine erişimden daha fazla etkilediğini belirtiyor. Yoksul ülkelerde doğan çocukların ölüm oranı, zengin ülkelerdeki çocuklara göre 13 kat daha fazla. Gelir eşitsizliği, ayrımcılık ve iklim değişikliği gibi faktörler, sağlık eşitsizliklerini artırıyor. DSÖ, eşitsizliklerle mücadele için sosyal altyapıya yatırım yapılması çağrısında bulunuyor."}
{"text": "Cumhurbaşkanı Recep Tayyip Erdoğan'ın eşi Emine Erdoğan'ın himayesinde yürütülen \"Doğal Olan Normal Doğum Eylem Planı\" kapsamında anne ve bebek dostu hastane sayısı artıyor. Bu kapsamda Antalya'daki Kepez Devlet Hastanesi'nde hayata geçirilen \"Gebe Okulu\" ve \"Her Gebeye Bir Ebe\" uygulamaları gebelerin hayatını kolaylaştırdı. Aldıkları eğitimlerin yanı sıra haftanın belirli günleri fizyoterapistler eşliğinde pilates, yoga yapan gebeler, sağlıklı ve dengeli beslenmeyi, doğru nefes alıp vermeyi, kendisinin ve bebeğinin bakımını, doğum sancısıyla baş etme yöntemlerini de öğreniyor. Gebeliğini ilk öğrendiği andan doğum sonrası bebeğini kucağına alana kadar anne adayına eşlik eden ebeler, annelerin daha rahat hamilelik süreci geçirmesini sağlıyor. Kepez Devlet Hastanesi Başhekimi Ramazan Gürkan, AA muhabirine, hastanelerinin primer sezaryen doğum oranlarında dünya ortalamasının altında olduğunu, bunun için Cumhurbaşkanlığından ödül aldıklarını söyledi. Anne ve bebek sağlığına çok önem verdiklerini anlatan Gürkan, anne ve bebek dostu bir hastane olduklarını ifade etti. Yeni doğum yapan Fatma Çakmakçı da üçüncü bebeğini de normal doğumla dünyaya getirdiğini, böyle olunca doğum sonrası daha çabuk toparlandığını vurguladı. Ebelerin her aşamada yanında olduğunu anlatan Çakmakçı, \"Ebelerimizin ilgisinden çok memnunum. Gebeliğimi öğrendiğimden doğum sonrasına kadar her aşamada bana ebe eşlik etti. Bebeğimi yanımdan hiç ayırmadılar, emzirmeme de yardım ettiler.\" dedi. Üçüncü bebeğini de normal doğumla dünyaya getiren Havva Sülek ise gebelik sürecinde kilosunun, tansiyonunun takip edildiğini anlattı. İlk çocuğunun 8 yaşında olduğunu ve o süreçte böyle imkanların bulunmadığını dile getiren Sülek, \"Şimdi gebenin takibinin yapıldığı okul bile var. Sancı odasında pilates topuyla yaptığımız egzersizler daha rahat doğum yapmamı sağladı. Suni sancıya bile gerek kalmadan doğum yaptım. Bu süreçte eşim yanımdaydı ve hep destek oldu. Çok daha bilinçliyim, bebeğimin ağlamasından ne istediğini ayırt edebiliyorum.\" diye konuştu. Gebelerden Şükran Özdemir, hamile olduğunu öğrenince heyecandan gözyaşı döktüğünü, bir anda korkuya kapıldığını ifade etti. Hastanede aldığı eğitimler sonrası korkusunun heyecana dönüştüğünü belirten Özdemir, \"Burada emin ellerdeyiz. Kilo almamayı, sağlıklı beslenmeyi her şeyi öğrendim. Doğuma hazır hissediyorum. Ne zaman kafama bir şey takılsa hemen ebemi arıyorum.\" dedi. Gebe Okulu sorumlusu ebe Sevcan Çakır ise erkeklerin askerlik anısının kadınların ise doğum öyküsünün hiç bitmediğini vurgulayarak, \"Bu hikayede rol alarak, onlara eşlik ediyoruz.\" ifadesini kullandı. Doğum salonu sorumlusu 25 yıllık ebe Elif Yılmaz da 2 binin üzerinde bebeğin doğumuna şahit olduğunu belirterek, normal doğum yapan anne 24 saatte taburcu olurken, sezaryenle doğum yapanın 48 saat ve daha fazla hastanede kaldığını bildirdi. Doğum salonlarını ev konseptinde hazırladıklarına dikkati çeken Yılmaz, anne adaylarına ağrı çekmemesi için masaj yapıldığını, ılık duş aldırıldığını, egzersiz yaptırıldığını kaydetti.", "summary": "Cumhurbaşkanı Emine Erdoğan'ın himayesinde yürütülen \"Doğal Olan Normal Doğum Eylem Planı\" kapsamında, Kepez Devlet Hastanesi'nde uygulanan \"Gebe Okulu\" ve \"Her Gebeye Bir Ebe\" projeleri ile gebelere pilates, yoga, doğru beslenme ve doğum sancılarıyla başa çıkma gibi eğitimler veriliyor. Bu uygulamalar, anne adaylarının daha sağlıklı ve rahat bir hamilelik süreci geçirmesini sağlıyor. Hastanenin sezaryen doğum oranları dünya ortalamasının altında, anne ve bebek dostu hastane ödülü aldı."}
{"text": "İstinye Üniversitesi Eczacılık Fakültesi Öğretim Üyesi Doç. Dr. Ayça Bal Öztürk'ün, TÜBİTAK Girişimcilik Destek Programı (BiGG) desteğiyle 2020'de kurduğu biyoteknoloji firması AdBioInk, TÜBİTAK Marmara Teknopark bünyesinde faaliyet gösteriyor. Firmanın yerli ve milli olarak geliştirdiği biyomürekkep ve biyopolimerler, insan vücudunun doğal ortamını taklit ederek, hücrelerin sanki vücut içindeymiş gibi gelişmesini sağlayan bir mikroçevre oluşturuyor. Doku mühendisliği ve yapay organ araştırmalarında önemli ilerlemeler sağlayan bu ürünler, aralarında teknoloji devleri ABD ve Japonya'nın yanı sıra Almanya, Güney Kore, İspanya, Polonya ve Brezilya'ya ihraç ediliyor. Öztürk, AA muhabirine, doktora sonrası araştırmalarını ABD'de Harvard Üniversitesi'ne bağlı doku mühendisliği laboratuvarında gerçekleştirdiğini, burada biyomalzeme ve doku mühendisliği alanında uzmanlaştığını anlattı. Türkiye'ye döndükten sonra biyomühendislik alanındaki çalışmaların hızlanması için yoğun çaba içerisine girdiğini aktaran Öztürk, 2020'de TÜBİTAK BİGG Programı desteğiyle şirketini kurduğunu kaydetti. Öztürk, TÜBİTAK Teknoloji ve Yenilik Destek Programları Başkanlığı (TEYDEB) destekleriyle ürünlerini geliştirmeye devam ettiğini, KOSGEB İleri Girişimcilik Desteği ile de altyapıyı ilerlettiklerini belirterek, doku mühendisliği alanında yapay organ ve doku geliştirilmesinde kullanılması için biyomalzemeler geliştirdiklerini ifade etti. Özellikle biyomürekkep ve biyopolimerler gibi biyomalzemelerin üretiminde uzmanlaştıklarına değinen Öztürk, \"Şimdiye kadar Amerika ve Japonya gibi yüksek teknolojiye sahip ülkeler olmak üzere 7 farklı ülkeye ihracat gerçekleştirdik. Ürünlerimizin kilogram başı ihracat değeri 100 bin dolar civarında.\" dedi. Doç. Dr. Öztürk, geliştirdikleri biyomürekkeplere ilişkin, \"Biyomürekkepleri aslında 3D biyoyazıcı sistemlerinin bir tür sarf malzemesi olarak değerlendirebiliriz. Yapay organ ve doku üretiminde hücre dışı matriks görevi görerek, hücrelerin uygun bir ortamda tutunmasını ve gelişmesini sağlar. Geliştirdiğimiz biyomürekkepler ışık altında kürlenebilen özel sistemler. Normalde viskoz formda bulunurlar, biyobaskıdan sonra ışıkla kürlenerek içerisindeki hücrelere zarar vermeden yapısal form kazanırlar. Başta deri olmak üzere kemik, kıkırdak gibi dokularda, ayrıca kardiyak ve sinir doku uygulamaları gibi birçok alanda kullanılabilirler.\" ifadelerini kullandı. Ulusal ve uluslararası çapta birçok proje yürüttüklerini, küresel ölçekte daha da yaygınlaşma noktasında faaliyetler içerisinde olduklarını anlatan Öztürk, \"Sağlık teknolojilerine yön veren küresel bir biyoteknoloji firması olmayı hedefliyoruz.\" dedi. Öztürk, biyomühendislik alanındaki çalışmalarından dolayı TÜBA Türkiye Bilimler Akademisi Üstün Başarılı Genç Bilim İnsanı Ödülü'nü (GEBİP) aldığını aktararak, sözlerini şöyle tamamladı: \"Ödülüm, 2024 Aralık'ta Cumhurbaşkanlığı Külliyesi'nde Cumhurbaşkanımız Recep Tayyip Erdoğan tarafından takdim edildi. Bu benim için çok büyük motivasyon kaynağı oldu. Çalışmalarımızın görünürlük kazanması, takdir edilmesi motivasyonumuzu daha da artırdı.\"", "summary": "İstinye Üniversitesi Eczacılık Fakültesi Öğretim Üyesi Doç. Dr. Ayça Bal Öztürk, TÜBİTAK Girişimcilik Destek Programı desteğiyle 2020'de kurduğu AdBioInk biyoteknoloji firmasıyla biyomürekkep ve biyopolimerler geliştirdi. Bu ürünler, doku mühendisliği ve yapay organ araştırmalarında önemli ilerlemeler sağladı ve dünya çapında 7 ülkeye ihraç ediliyor. Öztürk, biyomühendislik alanında yaptığı başarılı çalışmalarıyla TÜBA GEBİP ödülüne layık görüldü."}
{"text": "Elon Musk, dünyanın en zengin insanı, en yüksek siyasi makamlara olağanüstü erişimi olan, iyi bağlantıları olan bir teknoloji girişimcisi. BBC, Elon'un çocukluğunu ve \"gayri resmi ABD başkanı\" olarak adlandırmasına giden süreci anlamak için babası Errol Musk ile konuştu. Errol, oğlu ile son görüşmesini anlatırken \"İki motorlu bir uçak almak istiyorum. Bunun için biraz eksiğim vardı ve Elon bana biraz para gönderdi\" diyor. \"Sadece 'teşekkürler' dedim.\" Bu konuşmanın röportajdan bir gün önce geçtiğini belirtiyor. Errol Musk, Cape Town yakınlarındaki sahil villasında Zoom üzerinden bana katılıyor. Rahat ve kendinden emin görünüyor. Elon'un çocukluğu hakkında bir röportaj talep etmek için ona birkaç hafta önce ulaşmıştım ve ertesi gün sadece \"Tamam\" diye yanıt vermesine şaşırmıştım. Elon, 1971 yılında Güney Afrika'nın başkenti Pretoria'da doğdu. Mühendis babası ve model annesi Maye tarafından büyütüldü. Ebeveynleri boşandıktan sonra, büyük ölçüde babasıyla Güney Afrika'da yaşadı ve 1989'da Kanada'ya taşındı. Errol'a göre Elon, \"çok iyi, sorunsuz bir çocuktu\" ve her zaman istediğini elde etti. Oğlunun \"bir numara\" olana kadar durmayacağını her zaman bildiğini söylüyor. Bugün Elon, Tesla, SpaceX ve X'i (eski adıyla Twitter) yönetiyor. The Wall Street Journal, Şubat ayında servetini 419,4 milyar dolar olarak tahmin etti. Ayrıca ABD Başkanı Donald Trump'ın en görünür danışmanlarından biri haline geldi ve yeni oluşturulan Hükümet Verimliliği Departmanı (DOGE) başkanı olarak atandı. Elon'un babasıyla ilişkisi uzun zamandır karmaşıktı. Çocukluğunu biyografi yazarı Ashlee Vance'e \"berbat\" olarak tanımlamış ve \"Okulda çeteler tarafından kovalanıyordun, sonra eve geliyordun ve orası da korkunç oluyordu\" diye anlatmıştı. Başka bir biyografide, Elon'un kardeşi Kimbal, Walter Isaacson'a babalarının çocukken kendilerine sözlü olarak kötü davrandığını söylüyor: \"Sana saatlerce bağırırdı, nutuk çekerdi. Seni değersiz, zavallı olarak tanımlar, derin yaralar açan kötü şeyler söylerdi.\" Elon, 2017'de verdiği bir röportajda babasını \"korkunç bir insan\" olarak nitelemişti. Errol, Elon'un neden böyle söylediğini bilmediğini ifade ediyor: \"Onunla şimdi sık sık konuşuyorum. Eminim zamanla özür dileyebilir.\" \"Unutmayın ki oğullar babalarıyla da biraz rekabet içindedir\" diye ekliyor. Ancak Errol, askeri geçmişinin onu etkilediğini kabul ediyor: \"Size, bir sümüklüböceğin bile altında olduğunuz ve yukarı tırmanmanız gerektiği söylenirdi. Sonuç olarak siz de güçlü adamlar yetiştirirsiniz\" diye açıklıyor. Errol ve Elon birçok yönden benziyor: İkisi de iş insanı, ikisi de tartışmalı figürler ve ikisinin de çok sayıda çocuğu var. Errol'un yedi, Elon'un ise 14 çocuğu olduğu düşünülüyor. Errol, oğlunu iş yüzünden bazı çocuklarını ihmal etmekle eleştirdiğini söylüyor, ancak kendisinin tüm çocuklarına eşit ilgi göstermeye çalıştığını belirtiyor. Ancak röportaj sırasında Errol, kendi çocuklarından birini, eski üvey kızı Jana Bezuidenhout'tan olan dördüncü kızını kısa süreliğine unutuyor. Jana, Errol'un eşi Heide ile evlenmesiyle dört yaşında Musk ailesine katılmıştı. Errol, başlangıçta üç kızı olduğunu söylüyor ama sonra kendini düzeltiyor. Ardından \"Onu (dördüncü kızını) sürekli unutuyorum\" diyerek gülüyor. Jana ve Errol'un ilk çocuğu, Jana yaklaşık 30, Errol ise 70 yaşının üzerindeyken dünyaya geldi. Çiftin daha sonra ikinci bir çocuğu oldu, ancak şu an birlikte değiller. Bu ilişki Elon ve Errol arasında bir gerginlik yaratmıştı, ancak Errol'un söylediğine göre şu an yeniden konuşuyorlar. Elon'un Polonya Dışişleri Bakanı'na \"küçük adam\" dediği zamanı Errol'a hatırlatıyorum. Oğlunun insanları kamuya açık bir şekilde küçük düşürmesinden endişelenip endişelenmediğini soruyorum. \"Elon veya diğer çocukların söyledikleri her kelimeden çok endişe duyuyorum, çünkü kendilerini belaya sokabilirler\" diyor Errol. \"Çok küçükken ona yetişkinlere aptal olduklarını söyleyemeyeceğini söylerdim\" dediğini hatırlatıyor. \"Ve o da 'Neden? Aptallar.' diye sorardı. Ben de 'Evet, aptallar, ama onlara bunu söyleyemezsin,' derdim.\" Ancak Errol, siyasette bu tür davranışlara daha fazla hoşgörü gösterildiğini düşünüyor: \"İnsanlar birbirlerine hakaret eder, ertesi gün ise ittifak kurarlar.\" Elon'un siyasi arenadaki etkisine rağmen, Errol onun siyaset için uygun olmadığını düşünüyor. \"O bir teknoloji insanı. Teknoloji insanları, olayların mantıklı olmasını ister,\" diyor ve Elon'un her türden insanla çalışmakta zorlandığını ekliyor: \"Popüler oldukları için birlikte çalışman gereken insanlar var ama aslında tam anlamıyla aptal olabilirler.\" Ancak Errol, tüm politikacılar hakkında bu şekilde düşünmüyor. Ailesinin hayranlık duyduğu bazı isimler olduğunu belirtiyor, özellikle Rusya Devlet Başkanı Vladimir Putin. \"Putin'e sadece bir adam olarak bakarsanız, uluslararası politikalar çerçevesinde değerlendirmezseniz, ona saygı duymamak zor\" diyor Errol. \"Son derece mantıklı konuşuyor. Ona hayran olmamak çok zor.\" Elon'un da aynı görüşü paylaşıp paylaşmadığını sorduğumda, Errol bunu doğruluyor. Putin'in Ukrayna'yı işgalini hatırlattığımda ise Errol, Rusya'nın saldırganlığını kanıtlayan açık delillere rağmen \"Gerçekten kimin başlattığını ancak zaman gösterecek\" diyor. Röportaj sırasında, özellikle siyasi görüşlerine meydan okuduğumda, birkaç kez gülüyor ve gözlerini devirdiğini görüyorum. Errol, Elon'un Ukrayna'ya Starlink sağlama kararını başta doğru bulduğunu, ancak savaş uzadıkça fikirlerinin değiştiğini söylüyor. Elon'un tutumunun finansal çıkarlarla ilgili olduğu iddialarını reddediyor: \"Ailemizin her şeyi var, daha fazla paraya ihtiyacımız yok.\" Geniş bir odada, arkasında bilardo masasıyla konuşan Errol, giderek daha fazla hareketlenerek, \"Her şeyimiz var,\" sözlerini defalarca tekrarlıyor. Röportajın sonunda Errol'a, insanların Elon hakkında bilmediği bir şey soruyorum. \"O, topluluk önünde konuşurken özgüven eksikliği hissediyor\" diyor Errol: \"Sıkılıyor. Kalabalığın önünde sahnede olmayı hala öğrenmek zorunda. \"Ne söylemesi gerekiyorsa, olabildiğince hızlı bir şekilde söylüyor.\"", "summary": "Elon Musk'ın babası Errol Musk, oğlunun çocukluğunu ve başarılarının arkasındaki süreci anlatırken, Elon'un büyük bir iş insanı olarak toplumu nasıl etkilediğini vurguluyor. Errol, Elon'un siyasete yaklaşımını eleştiriyor, ancak Putin'e olan hayranlığını ve savaşla ilgili görüşlerini de paylaşıyor."}
{"text": "ABD'de 25 Mart'ta gözaltına alınan Türk doktora öğrencisi Rümeysa Öztürk'ün hangi eyalette yargılanacağına dair duruşmanın ardından temyiz mahkemesi, Vermont'a nakledilmesine karar verdi. ABD'nin doğusundaki Massachusetts eyaletinde gözaltına alınan Öztürk, burada ilgili tesislerde yer olmadığı gerekçesiyle önce komşu Vermont eyaletine, ardından da 1.600 kilometre güneydeki Louisiana'da bulunan bir göçmen gözaltı tesisine götürülmüştü. Öztürk'ün avukatları, yargılanma sürecine Vermont eyaletinde devam edilmesi için talepte bulundu. Vermont'tan bir hakim de bu yönde karar verdi. Ancak ABD hükümetinin itirazı sonrası Öztürk'ün Vermont'a nakliyle ilgili geçici durdurma kararı alındı. ABD Temyiz Mahkemesi İkinci Dairesi ise bu kararı bozarak nakil kararına uyulmasını istedi. Mahkeme, Öztürk'ün en geç 14 Mayıs'a kadar Vermont'taki Göçmenlik ve Gümrük Muhafaza Dairesi'ne (ICE) ait bir gözaltı merkezine nakledilmesine karar verdi. 6 Mayıs'taki duruşmanın ardından BBC Türkçe'ye konuşan Öztürk'ün avukatı Mahsa Khanbabai, ABD yönetiminin müvekkiline yöneltilen suçlamalara dair \"hiçbir kanıt sunmadığını\" belirtti ve \"siyasi olarak hedef alındığını\" savunmuştu. Rümeysa Öztürk'ün biri federal mahkemede diğeri göç mahkemesinde olmak üzere iki davası var. Avukatı Mahsa Khanbabai, federal mahkemede görülen davada Öztürk'ün serbest bırakılmasını talep ettiklerini söyledi. Khanbabai, bu davanın bir sonraki duruşmasının 9 Mayıs'ta Vermont'ta görülmesinin planlandığını ve Öztürk'ün burada verilecek kararla serbest bırakılabileceğini aktardı. Tutuklu öğrencinin göç mahkemesindeki davasının sonraki duruşması ise 21 Mayıs'ta Louisiana'da görülecek. Bu davada ABD yönetimi ve ABD İçişleri Bakanlığı, Öztürk'ün vizesinin ve öğrencilik durumunun iptalinin ardından sınır dışı edilmesini talep ediyor. Bu davanın ilk duruşması 16 Nisan'da görülmüştü. Türkiye Dışişleri Bakanlığı 19 Nisan'da yaptığı açıklamada Öztürk'ün sürecinin yakından takip edildiğini belirtmişti. Açıklamada, \"konuyla ilgili süreç, vatandaşımızın ve ailesinin tercihleri doğrultusunda kişisel haklara saygı çerçevesinde yürütülmektedir\" ifadeleri kullanılmıştı. Öztürk'ün avukatı, öğrencilik durumunu ihlal edecek hiçbir faaliyette bulunmadığını söyledi ve haftalardır tutuklu bulunmasının \"on yıllara dayanan ABD göç hukukuna aykırı olduğunu\" savundu. Khanbabai, \"Bence hükümet onu vazgeçip gitmesi için tutukladı\" diye konuştu ve ekledi: \"Onu bir sembol olarak kullanarak diğer öğrencileri insan haklarını savunmaya karşı korkutmaya çalışıyorlar.\" Mahsa Khanbabai, Öztürk'e yönelik muamelenin ABD anayasası ve göç kanunlarına aykırı olduğunu vurguladı ve Donald Trump yönetimini ABD göç sistemini \"silahlaştırmakla\" suçladı. Fullbirght bursiyeri olan Öztürk, ABD'li yetkililer tarafından \"Hamas'ı desteklemek\" ile suçlanıyor. ABD'de gündem olan Öztürk'ün gözaltı görüntüleriyle ilgili konuşan Dışişleri Bakanı Marco Rubio, Öztürk dahil 300 kadar öğrencinin vizesinin iptal edildiğini açıklamıştı. Hamas, ABD'de terör örgütü kabul ediliyor. Öztürk'ün avukatı Khanbabai, savcılık makamlarının ve ABD yönetiminin müvekkiline yöneltilen suçlamalara dair imzası bulunan bir fikir yazısı hariç \"hiçbir mahkemede hiçbir biçimde hiçbir kanıt sunmadığını\" ifade etti ve şunları söyledi: \"Maalesef Gazze'deki soykırıma karşı konuştuğu için siyasi olarak hedef alındığı gün gibi ortada.\" ABD Başkanı Donald Trump, nisan ayında Time dergisine verdiği röportajda ABD Adalet Bakanlığı'na Öztürk'ün Hamas'ı desteklediğine dair kanıtları kamuoyuyla paylaşması talimatı vereceğini söylemiş ve şu ifadeleri kullanmıştı: \"Bununla hiçbir sorunum olmaz. Buna bakacağım, ancak spesifik olarak bu olaydan haberim yok.\" Mahsa Khanbabai, Rümeysa Öztürk ile her gün telefonda görüştüğünü ve sağlık durumunun kötüye gittiğini söyledi. Avukat, Öztürk'ün 25 Mart'ta gözaltına alınmasından bu yana gözaltında olduğu süre boyunca 11 astım atağı yaşadığını açıkladı ve \"astım rahatsızlığının kötüleşmesinden derin endişe duyuyoruz\" diye konuştu. Khanbabai, Öztürk'ün 24 kadınla aynı odada kaldığını ve ortak tuvalet ve duşların bu odanın içinde yer almasından dolayı Öztürk'ün astım ataklarının kötüleştiğini anlattı: \"Yani temel sorun tutuklu bulunması, tek çözümse serbest bırakılması.\" Khanbabai, Öztürk'ün hukuk ekibi olarak serbest bırakılması için mücadele etmeyi sürdüreceklerini belirtti: \"Sesimizi çıkararak hem ABD yönetimine hem de diğer yönetim ve hükümetlere dünyadaki insanların haysiyetlerini ayaklar altına alamayacaklarını göstereceğiz.\" Rümeysa Öztürk'ü 22 Nisan'da Louisiana'da ziyaret eden Temsilciler Meclisi üyesi Ayanna Pressley, BBC'ye verdiği röportajda tutuklu öğrencinin ruh halinin iyi olduğunu söyledi. Massachusetts eyaletini temsil eden Demokrat Parti üyesi Pressley, \"İlk tanışmamızda üzerimde bıraktığı izlenim şefkatli ve iyi biri olduğu yönünde\" diye konuştu ve şunları kaydetti: \"Hatta görüşmemizin büyük kısmında kendi hakkında [konuşmak yerine], onunla birlikte tutuklu bulunan kadınları savundu.\" Öztürk, Louisiana'nın Basile kentindeki ABD Göçmenlik ve Gümrük Muhafaza (ICE) tesisinde tutuluyor. ICE, ABD'de kaçak göçmen operasyonlarını yürütüyor. EPA Pressley, Öztürk'ün hiçbir suçtan hüküm giymediğini ve gözaltı ve tutukluluk sürecinde anayasal haklarından mahrum bırakıldığını söyledi: \"Tek sözde suç, Filistin halkının insanlığını merkeze alan bir görüş yazısında imzası olması. Bu ifade özgürlüğünün ihlalidir.\" Öztürk'ün gözaltına alınmasını \"kaçırılma\" olarak niteleyen temsilci, Donald Trump yönetiminin üniversite öğrencilerine yönelik politikasını sert dille eleştirdi: \"İnsanlar sırf hasmane bir yönetimin karşısında oldukları için ailelerinden, topluluklarından, toplumdan uzaklaştırılıyor. \"Bunlar muhalif sesleri susturmaya çalışan bir diktatörün yapacağı faaliyetler.\" Boston'daki Tufts Üniversitesi'nde çocuk gelişimi üzerine doktora yapan 30 yaşındaki Rümeysa Öztürk, 25 Mart'ta evinden çıkıp iftara giderken maskeli ICE ajanları tarafından gözaltına alındı. Öztürk, daha sonra evinden 1.600 kilometre uzaktaki Louisiana'da bulunan bir göçmen gözaltı tesisine götürüldü. ABD yönetimin tarafından vizesi iptal edilen Türk öğrenci, Mart sonundan beri burada tutuluyor. REUTERS Öztürk, ABD yönetimi tarafından \"Hamas'a destek vermek\"le suçlanıyor. Öztürk'ün hukuk ekibi, doktora öğrencisinin Tufts Daily adlı yayında üniversitenin İsrail'e yönelik politikalarını eleştiren bir yazıda imzası bulunduğu için gözaltına alındığını savunuyor. Söz konusu yazıda İsrail'in Gazze'ye yönelik operasyonları \"soykırım\" olarak tarif ediliyor ve üniversiteden İsrail ile bağlantılı kurumlarla ilişiğini kesmesi talep ediliyor. İsrail'in son Gazze operasyonu Hamas'ın 7 Ekim 2023'te düzenlediği saldırının ardından başlamıştı.", "summary": "Türk doktora öğrencisi Rümeysa Öztürk, ABD'de Hamas'ı desteklemekle suçlanarak gözaltına alındı. Vermont'a nakli için verilen karar, temyiz mahkemesi tarafından onaylanarak, Öztürk'ün 14 Mayıs'a kadar buradaki bir gözaltı merkezine transfer edilmesi istendi."}
{"text": "Türk Tabipleri Birliği Aile Hekimliği Kolu, Türkiye'nin çeşitli illerinde meningokok menenjit vakalarında artış yaşandığını duyurdu. Kurum 17 Nisan'da sosyal medya hesaplarında yaptığı paylaşımda Kocaeli'nden sonra İstanbul'da da bir çocuğun hayatını kaybettiğini söyledi. Sağlık Bakanlığı'na çağrıda bulunan Türk Tabipleri Birliği, \"son günlerde artan vakaların aydınlatılmasını\" istedi. BBC Türkçe, artan vakalarla ilgili iddiaları bağımsız kaynaklardan doğrulatamadı. Sağlık Bakanlığı, bu konudaki bilgi talebine yanıt vermedi. Bir menenjit türü olan hastalık, damlacık ve solunum yoluyla bulaşıyor ve askeri kamplar, pazar yerleri, dini ve sportif etkinlikler gibi kalabalık alanlarda daha çok görülüyor. Dünya Sağlık Örgütü, meningokok menenjitin en çok koruyucu antikorların henüz oluşmadığı 3-12 ay arasındaki bebeklerde görüldüğünü söylüyor. Uzmanlara göre meningokok menenjite karşı en iyi korunma yöntemi aşı. Peki Türkiye'de bu aşı ne kadar yaygın ve ne kadar erişilebilir? BBC Türkçe'ye konuşan Enfeksiyon Hastalıkları Derneği Başkanı Prof. Dr. Mehmet Ceyhan, menenjit hastalığının pnömokok, Hib (hemofilus influenza tip b) ve meningokok bakterileriyle ortaya çıktığını söylüyor. Prof. Dr. Ceyhan, Hib'e karşı 2006'dan, pnömokoka karşı 2008'den bu yana Türkiye'de aşılamanın yapıldığını ve bu hastalıkların artık özellikle aşılı çocuklarda görülmediğini vurguluyor. Ancak Sağlık Bakanlığı'nın 2025 yılında güncellenen Ulusal Aşı Takvimi'nde meningokok aşısı yer almıyor. Sağlık Bakanlığı'na göre polisakkarit meningokok menenjit aşının koruyuculuğu 2-3, konjuge meningokok menenjit aşıların koruyuculuğu beş yıl. Bakanlık bu aşıların ömür boyu koruma sağlamadığını vurgulayarak rutin menenjit aşılarını tavsiye ediyor. Prof. Dr. Ceyhan, bu aşının eczanelerden parayla alınabildiğini ancak çok pahalı olduğunu belirtiyor. Aynı zamanda çocuk enfeksiyon hastalıkları uzmanı olan Prof. Ceyhan, Türkiye'de böylesi bir aşılama programı olması durumunda meningokok hastalığının yüzde 90-100 arasında önüne geçilebileceğini savunuyor. Prof. Ceyhan \"[Meningokokun aşı programına dahil edilmemesinin] tamamen ekonomik nedenlerle olduğunu düşünüyorum\" yorumunu yapıyor. Milli Savunma Bakanlığı'nın askere giden herkese bu aşıyı ücretsiz olarak yaptığını kaydeden Prof. Dr. Ceyhan, \"Suudi Arabistan devleti de aşıyı yaptırmamış kişileri kabul etmediği için Hac'ca giden herkese de yine bu aşı yapılıyor. Ancak genel çocukluk aşılaması yapılmıyor. Oysaki bizde ki vakaların çok büyük çoğunluğu küçük çocuklarda\" diyor. Türk Tabipleri Birliği'nden Dr. Emrah Kırımlı da BBC Türkçe'ye yaptığı değerlendirmede \"Tek dozu 3 bin TL civarında bir aşıdan bahsediyoruz. Biz bunu hastalarımıza da alın yaptırın diyemiyoruz. Çok pahalı\" diyor. Devletin bu aşıları toplu olarak çok daha ucuza alabildiğini kaydeden Dr. Kırımlı, \"Aileleri piyasa dinamiklerine teslim etmiş oluyoruz\" diye ekliyor. Sağlık Bakanlığı'nın \"önlenebilir ölümleri durdurmak için menenjit aşılarını aşı programına alalım ve çocuklarımızı ölümden kurtaralım\" demesi gerektiğini vurgulayan Kırımlı, bu konudaki temel taleplerinin de menenjitin ücretsiz aşı programına dahil edilmesi olduğunu söylüyor. Sağlık Bakanlığı'na göre akut menenjit vakalarının yüzde 85'i pnömokok, haemophilus influenza, neisseria meningitidis isimli bakterilerden kaynaklanıyor. Bunlardan neisseria meningitidis meningokok olarak da biliniyor. Meningokok beyin zarı, omurilik ve kan dolaşımı enfeksiyonlarına neden oluyor. Sağlık Bakanlığı'na göre mümkün olan en kısa sürede antibiyotik tedavisine başlamak gerekiyor. Bakanlığa göre antibiyotik tedavisine rağmen vakaların % 10-15'i ölüyor. Sağlık Bakanlığı'na göre meningokok menenjit geçirenlerin yaklaşık % 11-19 'unda organ kayıpları, sağırlık, sinir sistemi problemleri veya beyin hasarı gelişiyor. Sağlık Bakanlığı'na göre semptomlar arasında aniden başlayan ateş, baş ağrısı ve ense sertliği var. Ayrıca bulantı, kusma, ışıktan korkma ve kara karışıklığı da belirtiler arasında sayılıyor. Dünya Sağlık Örgütü'ne göre (WHO) daha az görülen belirtiler arasında nöbet (havale), koma ve kol-bacaklarda güçsüzlük gibi nörolojik bozukluklar yer alıyor. Bebeklerde belirtiler, yetişkinlerden farklılık gösterebiliyor: Ayrıca, meningokokal sepsis durumunda solmayan döküntüler ortaya çıkabiliyor. Enfeksiyon gelişmiş ülkelerde nadir olarak görülüyor. Afrika'da Senegal'den Etiyopya'ya kadar olan ülkeler kuşağı ve Arap Yarımadası riskli bölge olarak kabul ediliyor. Sağlık Bakanlığı'nın internet sitesinde paylaşılan bilgilere göre hastalığın yoğun olarak en son görüldüğü ülke Suudi Arabistan. WHO'ya göre bu ülkede Mart ayında 11 vaka tespit edildi. Ayrıca Doğu Akdeniz bölgesinde Umre ziyaretinden dönen altı kişide daha hastalık görüldü. Meningokok bütün ülkelerde bildirimi zorunlu bir hastalık. Sağlık Bakanlığı'na göre Türkiye'de hastalık sporadik vakalar olarak ortaya çıkıyor. Türk Tabipleri Birliği Aile Hekimliği Kolu Yürütme Kurulu Üyesi Dr. Emrah Kırımlı'ya göre Türkiye'de her yıl 1500 civarında vaka görülüyor ve 350 civarında insan ölüyor. Ancak Kırımlı resmi rakamların yayınlanmadığını, bunun kendi değerlendirmeleri olduğunu vurguluyor. BBC Türkçe bu haberle ilgili Sağlık Bakanlığı ile iletişime geçti ancak yanıt alamadı. Prof. Dr. Ceyhan, bu hastalığın tüm dünyada 10-20 yılda bir pikler yaptığını söylüyor.", "summary": "Türk Tabipleri Birliği, Türkiye'de meningokok menenjit vakalarında artış yaşandığını açıkladı ve Sağlık Bakanlığı'ndan aşı programına dahil edilmesi çağrısında bulundu. Meningokok menenjite karşı en iyi korunma yöntemi aşının yaygınlaştırılması olsa da, bu aşı Türkiye'deki Ulusal Aşı Takvimi'ne dahil edilmemiştir."}
{"text": "TBMM Başkanvekili ve DEM Parti İstanbul Milletvekili Sırrı Süreyya Önder'in hayati tehlikesi \"artarak\" devam ediyor. Florence Nightingale Hastanesi'nden 28 Nisan'da yapılan yazılı basın açıklamasında, Önder'in yoğun bakım ünitesindeki 13'üncü gününde, nörolojik tablosunun giderek bozulduğu belirtildi. Hastane açıklamasında, \"Başka bir kırılma noktasına gelmiş bulunmaktayız. Hastamızın refleksleri azalmış, beyin ödemi devam etmektedir. Hayati tehlikesi maalesef artarak devam etmektedir\" ifadeleri kullanıldı. Aynı gün ilerleyen saatlerde hastane önünde basın toplantısı düzenleyen doktorları, Önder'in ilk zamanlarda kalp sistemindeki sorunları ön plandayken son dönemde nörolojik sorunların ön plana çıktığını söyledi. Florence Nightingale Hastaneleri Tıbbi Süreçlerden Sorumlu Rektör Prof. Dr. Çavlan Çiftçi Önder'in nörolojik durumun giderek kötüleştiğini, beyin ödeminin olduğunu belirtti. Beyin ölümünün gerçekleşip gerçekleşmediği sorusuna böyle bir durumun oluşmadığını belirterek yanıt verdi. Kalp Damar Cerrahi Uzmanı Prof. Dr. Ertan Sağbaş, \"Herhangi bir uyutucu ilaç vermeyi bırakmamızın üstünden 8 gün geçti. Biz de bekliyoruz. Uyanma yok, reflekslerde bir ilerleme yok\" dedi. 62 yaşındaki Önder, 15 Nisan Salı akşamı geçirdiği kalp rahatsızlığının ardından hastaneye kaldırılmıştı. Aort damarı yırtılması nedeniyle 12 saat süren bir operasyondan sonra yoğun bakıma alındı. Önder'in doktorları, 19 Nisan Cumartesi günü göğsünü tekrar açtıklarında gördükleri iyi gelişmeye de dikkati çekti: \"Sağ kalbin kasılmaya başladığını gördük. İlk ameliyatta neredeyse hiç kasılmayan sağ kalp, tam olmasa da belirgin kasılmaya başlamış durumda.\" Hastanenin açıklamasında \"ilk geldiği andan itibaren şuuru kapalı olup, refleksleri istediğimiz seviyede değil\" denilerek, Önder'in nörolojik açıdan yüksek risklerinin devam ettiği belirtildi. 17 Nisan'daki sağlık durumu bilgilendirmesinde Önder'in \"tedaviye iyi yanıt verdiği\" ancak durumunun halen kritik olduğu söylenmişti. Tedavi için \"uzun bir zamana ihtiyaç olduğu\" da eklenmişti. Açıklamada \"Spontan solunumu var. Ağrılı uyaran yanıtı var\" denildi. 'Spontan solunum', kendi kendine nefes alabilmeyi, 'ağrılı uyaran yanıtı' ise vücudun uyarılmaya tepki vermesi için kullanılan tıbbi ifadeler. Tansiyon ve dolaşımın da bir önceki güne göre daha normal olduğu kaydedildi. Florence Nightingale Hastaneleri Kardiyoloji Bölüm Başkanı Prof. Dr. Çavlan Çiftçi, \"Sesleri duyabiliyor ve o seslere karşı da kendimizce anlamlandırabileceğimiz tepkiler veriyor\" dedi. Önder'in kızı Ceren Kandemir de X hesabından, \"Babam duaya inanır, dua edin\" mesajını paylaşmıştı. DEM Parti Eş Genel Başkanı Tuncer Bakırhan da, \"Sırrı Süreyya Önder dirençli bir insandır. Bu badireyi de atlatacağına eminim\" dedi. DEM PARTI Sırrı Süreyya Önder, Florence Nightingale Hastanesi'ne 112 ekipleri tarafından getirildi. Doktorları, rahatsızlanarak ambulans çağıran Önder'in \"112 Acil geldiğinde şikayetini söyleyip yere yığıldığını\" aktarıyor. Florence Nightingale Hastanesi'nden yapılan açıklamada, 62 yaşındaki Önder'in hastaneye \"nabızsız, entübe ve kalp-akciğer masajı eşliğinde\" getirildiği ve müdahalelerle yeniden dolaşım sağlandığı belirtildi. Aort damarında yırtığın teşhis edilmesiyle saat 23.35'te acil olarak ameliyata alınan Önder'e 12 saat süren operasyonla by-pass ve aort greftleme işlemleri yapıldı. Ancak kalbin sağ tarafı yeterince kasılamadığı için kalp destek cihazına bağlandı. Hastane, yoğun bakıma alınan Önder'in hayati tehlikesinin devam ettiğini söyledi. Florence Nightingale Hastaneleri Tıbbi Süreçlerden Sorumlu Rektör Prof. Dr. Çavlan Çiftçi \"Maalesef kalpten çıkan en büyük, hayati damarın yırtılması...\" dedi. DEM PARTI 16 Nisan Çarşamba sabahı hastane önünde basın açıklaması yapan DEM Parti Sözcüsü Ayşegül Doğan de \"Zor bir vakayla karşı karşıya olduklarını hekimler de söylediler ama zor olması başarılı olmayacağı anlamına gelmiyor. Umutla bekliyoruz\" dedi. Siyasi parti gruplarının ortak önerisiyle, TBMM Başkanvekili Önder'in rahatsızlığı nedeniyle Meclis, 16 ve 17 Nisan'da çalışmalarına ara verdi. DEM PARTI DEM Parti, Cumhurbaşkanı Erdoğan'ın Önder'in sağlık durumu ile ilgili iki kez Van Milletvekili Pervin Buldan'ı aradığını açıkladı. Erdoğan, Buldan'a \"Ne gerekiyorsa yapılacak\" dediği aktarıldı. TBMM Başkanı Numan Kurtulmuş ve CHP Genel Başkanı Özgür Özel de geçmiş olsun dileklerini iletti. MHP lideri Devlet Bahçeli, sosyal medya hesabından 17 Nisan'da yaptığı paylaşımda Önder'e şifa diledi. Bahçeli \"Sırrı Bey, Allah'ın yardımı, doktorlarımızın desteği ve kendi direnciyle inşallah bu zor günleri atlatacaktır\" dedi ve ekledi: \"Terörsüz Türkiye hedefinde inanıyorum ki daha yapacağımız pek çok şey vardır.\" KDP Genel Başkanı Mesut Barzani ve Kürdistan Bölgesel Yönetimi Başkanı Neçirvan Barzani de DEM Partili yetkilileri ile görüşerek geçmiş olsun dileklerini iletti. Edirne F Tipi Cezaevi'nde tutuklu bulunan eski HDP Eş Genel Başkanı Selahattin Demirtaş, Önder için \"Seni seviyoruz Sırrı Abi\" başlıklı bir mektup kaleme aldı. Demirtaş, Önder'in yıllardır barış mücadelesi verdiğini, bu uğurda defalarca saldırıya uğradığını ancak asla geri adım atmadığını söyledi. Demirtaş, \"Kürt-Türk herkes bilmeli ki, Türk halkının bu koca yürekli evladı barış için elinden gelenin fazlasını yaptı, hiçbir zaman ucuz siyaset peşinde koşmadı\" dedi. Mesajının sonunda, \"Sırrı Bey ayağa kalkacak, bu barış illa ki olacak. O da bir gün göğsünü gere gere kendi emeğinin karşılığını görecek. Bunu en çok hak edenlerdensin. Dualarımız, kalbimiz seninle\" ifadelerini kullandı. İmralı heyetinde yer alan DEM Parti Van Milletvekili Pervin Buldan 19 Nisan'da sosyal medya hesabından yaptığı paylaşımda \"Hastaneye geleni de unutmayacağız, gelmeyeni de. Telefon açanı da unutmayacağız, açmayanı da\" dedi ve ekledi: \"Uyanınca hepsini anlatacağım sana. Üzülenleri de unutmayacağız, sevinenleri de. Arkandan kuyunu kazanları da gerçek dost olanları da asla unutmayacağız.\" Buldan daha sonra bu mesajını sildi. DEM PARTI Sırrı Süreyya Önder, 1962'de Adıyaman'da Türkmen bir ailede doğdu. Sosyalist bir dünya görüşünü benimseyen Önder gençliğinde devrimci gruplar içinde yer aldı. 12 Eylül 1980 darbesinden bir yıl sonra, 19 yaşında siyasi çalışmalarından dolayı gözaltına alındı, işkence gördü ve Mamak Cezaevi'ne gönderildi. Hapiste yedi yıl kaldı. Sinemacı, oyuncu ve yazar kimliğiyle öne çıktı. 2010'da BirGün ve ardından Radikal gazetelerinde köşe yazıları yazdı. 2011 genel seçimlerde Emek, Özgürlük ve Demokrasi Bloku'nun bağımsız adayı olarak İstanbul milletvekili seçildi. 2013'te, HDP'nin eş genel başkan yardımcısı oldu. 2013'teki Gezi Parkı eylemlerinde yer alan ilk milletvekiliydi. Türkiye'de 2013-2015 arasındaki \"çözüm süreci\" olarak adlandırılan dönemin en önemli isimlerden biriydi. PKK lideri Abdullah Öcalan'ın hapis yattığı İmralı Cezaevi'ne ve Kandil'e giden ekipler içinde yer aldı. 6 Aralık 2018'de \"terör propagandası yapmak\" suçlamasıyla tutuklandı, 4 Ekim 2019'da serbest bırakıldı. Ardından tekrar milletvekili seçilen Önder, DEM Parti İstanbul Milletvekili olarak TBMM Başkanvekililiği yapıyor. Önder ayrıca PKK lideri Abdullah Öcalan ve hükümet ile görüşmeler yürüten İmralı heyetinde yer alıyor.", "summary": "Sırrı Süreyya Önder'in sağlık durumu kritik ve hayati tehlikesi artarak devam ediyor. 15 Nisan'da geçirdiği kalp rahatsızlığının ardından yoğun bakımda tedavi altına alınan Önder'in nörolojik durumu kötüleşmiş, beyin ödemi devam ediyor. Sağlık durumu hakkında yapılan açıklamalara göre, uyanma ve reflekslerde ilerleme yok. Önder, Türkiye'nin önemli siyasi figürlerinden biri olup, barış mücadelesinde yıllardır aktif bir rol oynamaktadır."}
{"text": "Güney Kore, Çinli yapay zeka girişimi DeepSeek'i kullanıcı verilerini TikTok'un Çinli sahibi ByteDance ile paylaşmakla suçladı. Güney Kore'nin veri koruma otoritesi Yonhap Haber Ajansı'na yaptığı açıklamada, \"DeepSeek'in ByteDance ile iletişim içinde olduğunu doğruladık\" dedi. Siber güvenlik şirketi Security Scorecard da 10 Şubat'ta DeepSeek'te \"ByteDance'e ait hizmetlere yönelik birden fazla doğrudan referans\" olduğunu öne süren bir yazı yayımladı. DeepSeek'in Android uygulamasını inceleyen şirket, DeepSeek'in ByteDance'in analitik ve performans izleme altyapısıyla derin bir entegrasyon içinde olduğunu bulduğunu belirtti. Security Scorecard, DeepSeek'in \"kullanıcı davranışı ve cihazlara ait verilerinin ByteDance sunucularına gönderilme olasılığı\" konusunda uyarıda bulundu. Güney Kore'de yetkililer DeepSeek ile ByteDance arasında bir bağlantı bulunmasına rağmen \"hangi verilerin ne ölçüde aktarıldığının henüz doğrulanmadığını\" söylüyor. DeepSeek'in kurumla işbirliği yaptığı ve Güney Kore gizlilik yasalarını göz ardı ettiğini kabul ettiği belirtildi. DeepSeek'in kullanımını halihazırda sınırlamış olan Güney Kore, yapay zeka asistanını Cumartesi akşamı uygulama mağazalarından da kaldırdı. DeepSeek'e İtalya'da erişim engeli getirilmesinin ardından, Tayvan, Avustralya ve Güney Kore uygulamanın kamu cihazlarında kullanımı yasaklamıştı. ABD Kongresi'nde de benzer bir yasak için hazırlıklar yapılıyor. İtalya'da 29 Ocak'ta uygulama mağazalarında DeepSeek indirilemez duruma getirilmişti. Ülkede yasağa gerekçe olarak, kişisel verilerin toplanması ve saklanmasına dair bilgi taleplerine şirketin verdiği yanıtın \"tamamen yetersiz\" olması gösterildi. İtalyan yetkililer, kişisel verilerin kullanımına ilişkin DeepSeek'ten bilgi talep etmiş, hangi kişisel verilerin, hangi kaynaklardan, hangi amaçlarla, hangi yasal dayanakla toplandığını ve Çin'de saklanıp saklanmadığını sormuştu. Çinli şirketten alınan cevabın yetersiz görülmesinin ardından uygulamaya erişim engeli getirildi. Piyasalarda ve teknoloji sektöründe fırtına yaratan Çin merkezli yapay zeka asistanı DeepSeek, kişisel verilerin toplanması ve saklanmasına yönelik endişelerden dolayı 3 Şubat'tan itibaren Tayvan'da ardından Avustralya'da ve sonra Güney Kore'de kamuya ait cihazlarda yasaklandı. ABD Kongresi'nde de benzer bir yasak için başvuru hazırlıkları söz konusu. Yasanın geçmesi durumunda ABD'de kamu kurumlarına DeepSeek ve ana şirketi High Flyer tarafından geliştirilen tüm uygulamaları kamuya ait cihazlardan kaldırmaları için 60 gün süre tanınacak. Huawei'den TikTok'a kadar Çin teknolojisi, şirketlerin Çin devletiyle bağlantılı olduğu iddiaları ve kullanıcıların verilerinin istihbarat amaçlı toplanmasına yol açabileceği endişeleri daha önce de defalarca dile getirildi. Donald Trump, DeepSeek'in teknoloji yarışında güçlenmesi için ABD'li şirketlere bir \"uyanış çağrısı\" olduğunu söyledi. Ancak \" ulusal güvenliğe bir tehdit\" olduğunu ima etmedi. Aksine maliyetleri düşürürse bunun \"iyi\" olabileceğini söyledi. Ancak Avustralyalı bakan Husic, ABC News'e yaptığı açıklamada, \"veri ve gizlilik yönetimi\" de dahil olmak üzere birçok cevapsız soru olduğunu söyledi. \"Bu tür konuların dikkatlice değerlendirilmesi gerektiğini\" ifade etti. DeepSeek, BBC'nin yorum talebine yanıt vermedi. İngiltere ve ABD'deki kullanıcılar şimdiye kadar böyle bir endişe dile getirmedi. DeepSeek, her iki ülkedeki uygulama mağazalarında zirveye fırladı. Uygulama verilerini analiz eden Sensor Tower'a göre DeepSeek yayımlandığı ilk 18 günde 16 milyon kez indirildi. OpenAI'ın ChatGPT uygulaması aynı sürede 9 milyon kez indirilmişti. DeepSeek, gizlilik politikasına göre, kullanıcılardan fazla miktarda kişisel bilgi topluyor ve bu bilgiler Çin'deki \"güvenli sunucularda\" saklanıyor. Bu veriler şunları içerebilir: DeepSeek bu bilgileri, \"güvenlik, emniyet ve istikrarını\" artırarak kendisini geliştirmek için kullandığını söylüyor. Daha sonra bu bilgileri hizmet sağlayıcılar, reklam ortakları ve kendi şirket grubu gibi diğer aktörlerle paylaşacağını ve \"gerektiği kadar uzun bir süre\" saklayacağını not ediyor. Dijital gizlilik üzerine çalışan ExpressVPN'ten Lauren Hendry Parsons, \"DeepSeek'in teknolojik potansiyeli, özellikle gizlilik politikasının şartları konusunda ciddi endişeler var\" diyor. Parsons özellikle, verilerin \"kullanıcı ile hizmet dışındaki eylemlerini eşleştirmeye yardımcı olmak için\" kullanılabileceğini belirten bölümüne vurgu yapıyor. Bunun \"gizliliğiyle ilgili endişe duyan herkes için bir alarm\" olduğunu söyledi. Ancak uygulama çok fazla veri toplasa da uzmanlar bunun kullanıcıların ChatGPT ve Gemini gibi rakipleri veya hatta sosyal medya platformlarının gizlilik politikalarına çok benzediğini belirtiyor. Oxford Information Labs'ın CEO'su Emily Taylor, \"Web veya uygulama ile erişilebilen herhangi bir yapay zeka modeli için, kendisine sorulan ya da kendisinden istenenler, o modelin yapımcıları için kullanılabilir hale gelir\" diyor ve ekliyor: \"Bu nedenle, gizli veya ulusal güvenlik alanlarında çalışan herkesin bu risklerin farkında olması gerekir\". Salford Üniversitesi'nden Dr. Richard Whittle da uygulama ile ilgili \"veri ve gizlilik konusunda çeşitli endişeleri\" olduğunu, ancak ABD'de kullanılan modellerle ilgili de \"birçok endişe\" olduğunu söyledi: \"Kullanıcı her zaman dikkatli olmalı\". İngiltere veri düzenleyicisi ICO, kullanıcıların, verilerinin AI modellerini eğitmek için kullanılmasıyla ilgili haklarının farkında olmaları konusunda uyardı. BBC'nin Avustralya hükümetinin endişelerini paylaşıp paylaşmadıklarıyla ilgili sorusuna şöyle yanıt verildi: \"AI geliştiricileri ve uygulayıcıları, insanların kişisel verilerinin kullanımı hakkında anlamlı, öz ve kolay erişilebilir bilgilere sahip olmalarını ve insanların haklarıyla ilgili açık ve etkili süreçlere sahip olmalarını sağlamalıdır\".", "summary": "Güney Kore, DeepSeek adlı Çinli yapay zeka girişimini, kullanıcı verilerini Çinli ByteDance ile paylaştığı iddialarıyla suçladı. Uygulamanın veri gizliliği endişeleri nedeniyle Tayvan, Avustralya, Güney Kore gibi ülkelerde yasaklanmasının ardından ABD'de de benzer bir yasak için çalışmalar yapılıyor. DeepSeek'in, kullanıcı verilerini Çin'deki sunucularda sakladığı ve bu verileri diğer şirketlerle paylaşabileceği belirtiliyor."}
{"text": "Milliyetçi Hareket Partisi (MHP) Genel Başkanı Devlet Bahçeli, Halkların Eşitlik ve Demokrasi Partisi'nin (DEM Parti) Sırrı Süreyya Önder için mecliste düzenlediği taziye programına katıldı. Bahçeli, DEM Parti'ye baş sağlığı dileklerini iletti. Rahatsızlığı nedeniyle uzun süre tedavi gören Bahçeli, üç ay sonra ilk kez Önder'in taziyesi için meclise gitti. Geçirdiği kalp rahatsızlığı sonucu yaşamını yitiren TBMM Başkanvekili ve eski DEM Parti İstanbul Milletvekili Sırrı Süreyya Önder, Türkiye Büyük Millet Meclisi'nde anıldı. DEM Parti eş başkanları ve milletvekilleri ile Önder'in ağabeyi Ali Fuat Önder taziyeleri kabul etti. Bahçeli rahatsızlığı nedeniyle 99 gün aradan sonra ilk kez meclise giderek DEM Partililere taziye dileğini iletti. TBMM Başkanı Numan Kurtulmuş da taziyede hazır bulundu. TBMM tören salonunda taziyeleri kabul eden DEM Parti heyetini ilk olarak CHP heyeti ziyaret etti. Gelecek Partisi, Saadet Partisi genel başkanları ile çok sayıda milletvekili de DEM Partililere başsağlığı diledi. Geçirdiği rahatsızlık nedeniyle nekahat döneminde olan MHP Genel Başkanı Devlet Bahçeli de 99 gün sonra ilk kez Meclis'e gelerek DEM Parti heyeti ve Kurtulmuş'a taziyelerini iletti. Bahçeli son olarak 28 Ocak'ta Meclis'te grup toplantısı yapmıştı. Bahçeli, tören salonuna girerken, Önder'in salon girişine konulan, fotoğrafını eliyle okşadı. Taziyede ise DEM Parti Eş Başkanı Tuncer Bakırhan ve Van Milletvekili Pervin Buldan'la bir süre sohbet etti. Bahçeli yaklaşık 15 dakika sonra Meclis'ten ayrıldı. Grup toplantısı için Meclis'te bulunan İYİ Parti Genel Başkanı Müsavat Dervişoğlu ise taziyeye katılmadı. Bahçeli'nin törenden ayrılmasından birkaç dakika sonra Dervişoğlu da törenin yapıldığı salonun karşı kapısından çıkarak makam aracıyla Meclis'ten ayrıldı. TBMM Genel Kurulu'nda da Önder için anma yapıldı. DEM Parti adına taziyeleri Eş Genel Başkanlar Tülay Hatimoğulları ve Tuncer Bakırhan, DEM Parti Grup Başkanvekilleri Gülistan Koçyiğit ve Sezai Temelli, DEM Parti milletvekili ve PM üyesi Saruhan Oluç ile Sırrı Süreyya Önder'in ağabeyi Ali Fuat Önder kabul etti. PKK'nın ateşkes ilan etmesine giden süreç, 22 Ekim'de Bahçeli'nin PKK lideri Abdullah Öcalan'a örgütü lağvetmesi koşuluyla, \"Umut hakkı için başvurması ve TBMM'de DEM Parti Grup Toplantısı'nda konuşması\" çağrısı yapmasıyla başlamıştı. Sırrı Süreyya Önder ve Pervin Buldan'dan oluşan İmralı heyeti bu çağrının ardından Öcalan'ı ziyaret etmişti. Öcalan 27 Şubat'ta kamuoyuyla paylaşılan mektubunda, örgüte yönelik silah bırakma çağrısı yapmış, PKK da 1 Mart'ta ateşkes ilan ettiğini açıklamıştı. Bahçeli, Öcalan'ın açıklamasının \"baştan sona değerli ve önemli\" olduğunu söylemişti. Adalet ve Kalkınma Partisi (AKP) Sözcüsü Ömer Çelik 5 Mayıs'ta \"İmralı'dan yapılan çağrıdan sonra terör örgütünün kendini feshetmesi ve silah bırakmasıyla ilgili sürecin somutlaşmasını günler içinde bekliyoruz\" dedi. Bu makalede Google YouTube içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. YouTube paylaşımının sonu", "summary": "MHP Genel Başkanı Devlet Bahçeli, Sırrı Süreyya Önder'in taziyesi için TBMM'de düzenlenen programa katıldı. Bahçeli, rahatsızlık nedeniyle 99 gün sonra Meclis'e gelerek DEM Parti'ye başsağlığı diledi. TBMM'de Önder için yapılan anma törenine CHP, Gelecek Partisi ve Saadet Partisi gibi siyasi partiler de katılarak başsağlığı diledi."}
{"text": "Temmuz 2020'de 27 yaşındaki Pınar Gültekin'i katleden Cemal Metin Avcı hakkında verilen ağırlaştırılmış müebbet hapis cezasının bozulmasına yapılan itiraz Yargıtay 1. Ceza Dairesi tarafından reddedildi. Muğla'da yaşayan üniversite öğrencisi Gültekin'in vahşice öldürülmesine dair açılan davada son olarak Avcı'ya \"tasarlayarak ve canavarca hisle kasten öldürme suçundan\" ağırlaştırılmış müebbet, kardeşi Mertcan Avcı'ya ise \"suç delillerini yok etme, gizleme ve değiştirme\" suçundan 4 yıl hapis cezası verilmişti Temyize taşınan karar, Yargıtay 1. Ceza Dairesi tarafından bozuldu. Oy çokluğuyla alınan kararda Cemal Metin Avcı'nın Pınar Gültekin'i \"canavarca hisle ve tasarlayarak öldürmediği, kendisine aynı zamanda haksız tahrik indirimi uygulanması gerektiği\" belirtildi. Gültekin ailesinin avukatı Dr. Rezan Epözdemir kararı, \"Türk yargı tarihine kara harflerle geçecek, gayri insani, gayri hukuki bir karar\" olarak niteledi ve Yargıtay Cumhuriyet Başsavcılığı'na itiraz başvurusunda bulunduklarını söylemişti. Yargıtay Başsavcılığı'nın bu karara itiraz etmesinin ardından konu tekrar Yargıtay 1. Ceza Dairesi'nin gündemine geldi. Avukat Epözdemir sosyal medyadan, Yargıtay 1. Ceza Dairesi'nin üçe iki şeklinde oy çokluğuyla itirazı reddettiğini açıkladı. Epözdemir bu karara şu sözlerle tepki gösterdi: \"Diri diri yakılan bir kadın Pınar Gültekin ve Yargıtay 1. Ceza Dairesi'nin üç üyesi, 'Canavarca hisle öldürülmemiştir' diyor ve üstelik katilin haksız tahrik altında cinayeti işlediğinden bahisle cezasının indirilmesi gerektiğini söylüyor.\" Kararı \"hukuk garabeti\" şeklinde yorumlayan Epözdemir, \"Gayri vicdani bir karar olarak Türk hukuk tarihinde yerini alacaktır. Yazıklar olsun…\" ifadelerini kullandı. Epözdemir son kararı Yargıtay Ceza Genel Kurulu'nun vereceğini belirtti. Kadın hakları örgütleri sosyal medyada karar tepki gösterdi. Kadın Cinayetlerini Durduracağız Platformu, sosyal medyadan yaptığı açıklamada şu ifadeleri kullandı: \"Bir kadın vahşice öldürüldükten sonra bile faile ceza indirimi vermenin tüm yollarını zorlayanları Pınar öldürüldükten henüz bir yıl sonra İstanbul Sözleşmesi'nden hukuksuzca imzayı çekmelerinden tanıyoruz. Her fırsatta kazanılmış haklarımıza saldırmalarından tanıyoruz. \"Faillere cesaret veren cinsiyetçi yargı kararlarınızı da kadın cinayetlerini de durduracağız.\" Yargıtay 1. Ceza Dairesi'nin Pınar Gültekin'in \"canavarca hisle\" öldürülmediğine hükmetmesinin ardından BBC Türkçe'ye konuşan Epözdemir, kararın kendilerine tebliğ edilmediğini ve ilk olarak basında yer alan haberlerde duyduklarını söylemişti. \"Biraz önce kararın dökümünü alabildik, an itibariyle kararı yeni okuyabiliyoruz\" diye konuşan avukat, itirazları üzerine Yargıtay Cumhuriyet Başsavcılığı'nın 1. Ceza Dairesi'nden kararın kaldırılmasını talep ettiğini söylemişti. Bozma kararına Yargıtay Cumhuriyet Başsavcılığı itiraz etmişti. Epözdemir, Yargıtay kararı hakkında şunları söylemişti: \"Bize göre bu karar açıkça hukuki denetimden yoksun, mesnetsiz bir karar. Bir hukuk garabeti. Kararı nitelendirmek için özneden yola çıkıyorum yükleme doğru tıkanıyorum. Sözün bittiği yer.\" Gültekin ailesinin avukatı, Cemal Metin Avcı'nın mahkeme sırasında üç defa çelişkili biçimde farklı \"haksız tahrik savunması\" yaptığını, üç seferde de savunmasının deliller ve tanıklıklar üzerinden çürütüldüğünü söyledi. Türk Ceza Kanunu'nun 29. Maddesinde yer alan \"Haksız tahrik\", \"Haksız bir fiilin meydana getirdiği hiddet veya şiddetli elemin etkisi altında suç işleyen\" kişilere yönelik hapis cezasının hafifletilmesini sağlıyor. Gültekinlerin avukatı Epözdemir, \"Türk yargısının temel paradokslarından biri\" olarak bahsettiği haksız tahrik savunmasına özellikle kadın cinayetleri faillerinin sürekli başvurduğunu belirtti. Epözdemir, Avcı hakkında \"ağır haksiz tahrik\" hükmü verilmesi durumunda 12 yıl, \"hafif haksız tahrik\" hükmü verilmesi durumundaysa 18 yıl hapis cezası alacağını söylemişti. Avukat, Avcı'nın 12 yıl ceza alması durumunda şartla salıverme ve denetimli serbestlikten faydalanarak Temmuz 2027 'de, 18 yıl alması durumundaysa 2031'de hapisten çıkabileceğini vurgulamıştı. Epözdemir, Avcı'nın bu durumda \"ıslah ve rehabilite olmadan topluma karışacağı\" uyarısı yaptı. Gültekin ailesinin avukatı, Yargıtay'ın kararında Cemal Metin Avcı'nın Pınar Gültekin'i \"canavarca hisle\" öldürmediğine dair açıklamayı da eleştirmişti. Rezan Epözdemir, Gültekin'in önce boğulmaya çalışıldığını, daha sonra cenin pozisyonunda varile konarak hayattayken yakıldığını ve üzerine beton dökülerek nehre atıldığını hatırlattı ve şunları ekledi: \"Ölümden sonra yakma olsaydı suç delillerini gizleme, yok etme, değiştirme olurdu, canavarca hisle öldürme olmazdı. Çünkü cesedi yakmış oluyorsunuz. \"Ama diri diri, canlı canlı genç bir kadını yakıyorsunuz ve Yargıtay bunun canavarca hisle olmadığını iddia ediyor. Bu inanılmaz bir şey. Bu tespit son noktadır. \"TCK 82'inci maddesinde canavarca hisle öldürmenin en temel örneği ve tipik tezahürü diri diri, canlı canlı yakmadır.\" Epözdemir, içtihatlara göre canavarca hisle öldürme söz konusu olduğunda haksız tahrik uygulanamayacağını söyledi. Gültekin ailesinin avukatı, karara yönelik itiraz süreciyle ilgili şunları kaydetmişti: \"Geldiğimiz nokta itibariyle adaletin tecelli edeceğini, maddi gerçeğin ortaya çıkacağını, kamu vicdanının rahatlayacağını ve hukuka uygun bir karar verileceğini düşünüyoruz, tahayyül ediyoruz, umut ediyoruz.\" X Yargıtay'ın Avcı'nın ağırlaştırılmış müebbet hapis cezasını bozma kararına Gültekin ailesi ve kadın hakları savunucularından sert tepki gelmişti. Pınar Gültekin'in babası Sıddık Gültekin, \"Kararı kesinlikle kabul etmiyoruz\" demiş ve şunları kaydetmişti: \"Adlı tip raporunun kararı var. 11 tane profesörün imzası var. Diri diri yakılmış bu kızcağız. Canavarca hisle değil de nasıl?\" Avukat Reza Epözdemir, ailenin durumu hakkında \"hiç beklemedikleri bir sonuç, tabiri caizse bir defa daha öldüler\" diye konuşmuştu. Ankara Kadın Platformu, kararı Adalet Bakanlığı önünde yaptığı basın açıklamasıyla protesto etmişti. Platform adına açıklamayı yapan Leyla Mavili, \"Yargı, kadın cinayetlerinde 'haksız tahrik' zırhıyla erkekleri korumaya devam ediyor\" diye konuşmuştu. Kadın Cinayetlerini Durduracağız Platformu da sosyal medya hesabından Yargıtay kararının haberini alıntılayarak \"Cevap verin: Ne tür bir tahrike karşılık olarak bir kadının yakılarak öldürülmesi meşrudur?\" diye sordu. Paylaşımda ayrıca \"Kadın düşmanı kararlara karşı mücadelemiz sürecek, Pınar için adaleti sağlayacağız\" denildi. Muğla Sıtkı Koçman Üniversitesi İktisadi ve İdari Bilimler Fakültesi öğrencisi Pınar Gültekin, 16 Temmuz 2020'de Ula İlçesi'ndeki evinden ayrılmış ve daha sonra haber alınamamıştı. Ailesi ve arkadaşlarının sosyal medyada paylaştığı bilgilere göre, Gültekin en son Akyaka'dan Muğla'ya gitmek için durakta beklerken görüldü. Ayrıca, Gültekin'in Menteşe'deki bir alışveriş merkezine gittiği ve üzerinde beyaz bir elbisenin olduğu bilgisi de paylaşıldı. Jandarma, Gültekin'i bulmak için arama çalışmalarını bahsi geçen alışveriş merkezi civarında yoğunlaştırdı. Çalışmalar sürerken, Menteşe ilçesinin kırsal Yerkesik Mahallesi'ndeki ormanlık alanda bir kadın cesedi olduğu ihbarı geldi. Gültekin'in kaybolmadan önce bir kişi ile alışveriş merkezinde oturduğu tespit edildi. Daha sonra aynı kişiyle alışveriş merkezinden ayrıldığı saptandı. Polis ve jandarma ekipleri, akaryakıt istasyonunda büyük bir pet şişeyle benzin alan Cemal Metin Avcı'dan şüphelenerek takibe aldı. Evinde gözaltına alınan Avcı, jandarmada verdiği ifadede suçunu itiraf etti, kıskançlık krizine girdiği, tartışma sırasında kavga ederken Gültekin'i öldürdüğünü söyledi. Gültekin davası ilk olarak Muğla 1'inci Ağır Ceza Mahkemesi'nde görüldü. Burada sanık Avcı, haksız tahrik indirimi uygulanarak 23 yıl hapis cezasına çarptırıldı. Ailenin itirazı üzerine dosya İzmir Bölge Adliye Mahkemesi 4. Ceza Dairesi'ne gönderildi. Bu mahkeme, Cemal Metin Avcı'yı ağırlaştırılmış müebbet hapse, kardeşi Mertcan Avcı'yı ise delilleri gizlemekten dört yıl hapis cezasına çarptırdı.", "summary": "Pınar Gültekin'in katili Cemal Metin Avcı'ya verilen ağırlaştırılmış müebbet hapis cezasının Yargıtay tarafından bozulmasına yönelik itiraz, Yargıtay 1. Ceza Dairesi tarafından reddedildi. Yargıtay, Avcı'nın Pınar Gültekin'i \"canavarca hisle\" öldürmediğini ve haksız tahrik indirimi uygulanması gerektiğini belirtti. Bu karar, Gültekin ailesi ve kadın hakları savunucuları tarafından sert bir şekilde eleştirildi. Avukat Rezan Epözdemir, kararı \"hukuk garabeti\" olarak nitelendirirken, kadın cinayetlerine karşı uygulanan cinsiyetçi yargı kararlarını protesto etti."}
{"text": "ABD Başkanı Donald Trump'ın Ankara büyükelçiliği için seçtiği Tom Barrack, görevine başlamak üzere Ankara'ya ulaştı. Ankara Esenboğa Havalimanı'nda kendisini karşılayan basın mensuplarına verdiği demeçte Barrack, Başkan Trump'tan \"çok basit\" bir mesajla geldiğini ve bunun Türkiye ile ABD arasındaki \"ittifakı hak ettiği seviyeye taşımak\" olduğunu belirtti. Yeni büyükelçi, Türkiye ile ABD'nin hep\"harika\" ilişkilere sahip olduğunu ancak bunun \"olağanüstü\" olması gerektiğini söyledi. Barrack'ın Türkiye'deki görevi 30 Nisan'da ABD Senatosu tarafından resmen onaylanmıştı. Özel sermaye fonu yöneticisi olan Barrack, 100 koltuklu Senato'da 36 \"hayır\" oyuna karşı 60 \"evet\" oyu aldı. Trump, Aralık 2024'te kendi sosyal medya platformu Truth Social'dan yaptığı açıklamada, \"Tom, 30 yıl boyunca küresel bir özel sermaye şirketini başarıyla yönetti. Hem siyaset hem de iş dünyasındaki çok çeşitli kanaat önderleri nezdinde saygı duyulan, deneyimli ve makul bir isim olarak tanınmaktadır\" demişti. Barrack, 2021 yılında Birleşik Arap Emirlikleri (BAE) adına kurallara aykırı şekilde lobi faaliyeti yürüttüğü iddiasıyla tutuklanmıştı. O zaman 250 milyon dolar kefalet ödeyerek hapse girmekten kurtulan finansçı, 2022 yılında suçlamalardan beraat etti. Barrack, BAE adına lobi faaliyeti yürüttüğü halde bunu yetkililere bildirmemekle suçlanıyordu. Savcılar, Trump'a yakın ismin BAE'nin \"gözleri, kulakları ve sesi\" olduğunu, bağlantılarını kullanarak BAE çıkaları için yetkilileri ve medyayı etkilemeye çalıştığını iddia etmişti. Barrack ise altı hafta süren davada \"asla yanlış hiçbir şey yapmadığını\" savundu. Savunmasında, uzun yıllar Orta Doğu ile iş yaptığı için bölge ile ilgili \"kültürel bir altıncı his\" geliştirdiğini de söyledi. Barrack, 2016 seçimlerinde Trump'ın kampanya danışmanlarındandı. Trump seçimi kazandığında kutlama partileri için 107 milyon dolar (yaklaşık 4.1 milyon lira) bağış topladı. Los Angeles'a göç eden Lübnanlı bir ailenin torunu olan finansçı, iyi düzeyde Arapça konuşuyor. Barrack en son 2013 yılında Forbes dergisinin milyarderler listesinde girmişti. Dergi 2021 yılında Barrack'ın servetini 600 milyon doların altında olarak hesapladı. Barrack evli ve 4 çocuğu var. Trump, Atina Büyükelçisi olaraksa daha önce Fox News televizyonunda sunuculuk yapan Kimberly Guilfoyle'ı aday göstermişti. 55 yaşındaki Guilfoyle, Donald Trump'ın oğlu Donald Trump Jr ile birlikteydi ancak çiftin ayrılmış olabileceği yorumları yapılıyor. Trump adaylığı, \"Kimberly uzun yıllardır yakın bir dost ve müttefik oldu. Hukuk, medya ve siyasetteki kapsamlı deneyimi ve liderliği, keskin zekasıyla birlikte onu Amerika Birleşik Devletleri'ni temsil etmek ve yurt dışındaki çıkarlarını korumak için son derece nitelikli kılıyor\" sözleriyle duyurdu. Trump kampanyasının önde gelen destekçilerinden olan Guilfoyle daha önce Demokrat Partili California Valisi Gavin Newsom ile evliydi. Guilfoyle, atananlar arasında Trump ile aile bağları olan ilk kişi değil. Trump, damadı Jared Kushner'ın babası Charles Kushner'ı Paris Büyükelçisi adayı olarak göstereceğini ve en küçük kızı Tiffany Trump'ın kayınpederi olan Massad Boulos'u Orta Doğu konularında kıdemli danışman olarak atayacağını duyurmuştu.", "summary": "ABD Başkanı Donald Trump, Ankara büyükelçiliği için seçtiği Tom Barrack'ı görevine başlamak üzere Ankara'ya gönderdi. Barrack, Türkiye ile ABD arasındaki ilişkileri daha da güçlendirmek için geldiğini belirtti. Barrack, geçmişte BAE adına lobi faaliyeti yürütme suçlamalarından beraat etse de, uzun yıllar Orta Doğu ile iş yaparak kültürel bir altıncı his geliştirdiğini söyledi. Ayrıca, Trump'ın Atina Büyükelçisi olarak Kimberly Guilfoyle'ı aday göstermesi de dikkat çekti."}
{"text": "Suriye'nin başkenti Şam'ın kırsalında Dürzi ve Sünni silahlı gruplar arasında çatışmalar yaşanıyor. 29 Nisan'da başlayan çatışmaların fitilini Muhammed Peygamber'e hakaret edilen bir ses kaydının yayımlanması ateşledi. Ses kaydının yayılmasının ardından ülke genelinde protestolar patlak verdi. Kaydın, Dürzi bir din adamına ait olduğu iddia edildi. Bahsi geçen din adamı iddiaları yalanladı. Suriye İçişleri Bakanlığı da kayıttaki kişinin bu isim olmadığına dair yazılı açıklama yaptı. Gerilimin tırmanmasıyla Dürzi ve Sünni gruplar Şam kırsalında Dürzilerin çoğunlukta olduğu Ceramana kasabasında çatışmaya başladı. Güvenlik güçlerinin de müdahil olduğu çatışmalar 30 Nisan'da Ceramana yakınındaki Sahnaya kentine sıçradı. Geçtiğimiz aylarda Dürzileri koruma sözü veren İsrail, 30 Nisan'da Sahnaya'da hava saldırısı düzenledi. İngiltere merkezli Suriye İnsan Hakları Gözlemevi (SOHR) son iki günde çatışmalarda en az 102 kişinin öldürüldüğünü bildiriyor. Öldürülenlerin 71'inin Dürzi topluluğu üyesi olduğu 30'unun ise güvenlik güçleri ve Şam müttefiki silahlı gruplardan olduğu kaydedildi. SOHR duyurularını yereldeki kaynaklarına dayandırıyor. Suriye'nin resmi haber ajansı SANA'ya konuşan hükümet yetkilileri, çatışmaların ardından Ceramana'da ateşkes ilan edildiğini duyurdu. Enab Baladi web sitesinin 29 Nisan'da yayınladığı habere göre ateşkes anlaşması kapsamında hayatını kaybedenlerin ailelerine tazminat ödenecek ve sorumlular hakim karşısına çıkacak. Reuters haber ajansı da Şam'a bağlı yetkililerin ve Eşrefiyet Sahnaya kentinden bazı şeyhlerin 30 Nisan'da bir araya gelerek çatışmaları durdurmak için anlaşmaya vardığını aktardı. Dürzilerin çoğunlukta olduğu Süveyda şehrinde Dürziler liderler, topluluğun önde gelen isimleri ve silhlı gruplar arasında yapılan bir toplantıda Dürzilerin \"birleşik Suriye'nin ayrılmaz bir parçası\" olduğu konusunda mutabık kalındı. Topluluk adına açıklama yapan bir sözcü, \"bölünme, ayrılma ya da ilişki kesmeyi reddediyoruz\" diye konuştu. Öte yandan Dürzilerin ruhani liderlerinden Şeyh Hikmet-ül Hicri, azınlık gruba karşı \"soykırım kampanyası\" yürütüldüğünü söyledi ve \"barışın sağlanması ve bu suçların devamının önlenmesi adına uluslararası güçler\" tarafından müdahale çağrısı yaptı. X/@ARAP_AJANS Anlaşmanın ardından Sahnaya'ya yüzlerce güvenlik gücü sevk edildi. Ancak AFP haber ajansı ve BBC'ye konuşan bölge sakinleri 30 Nisan itibariyle çatışmaların sürdüğünü aktardı. BBC'ye konuşan bir bölge sakini, \"aşırılıkçı\" grupların Eşrefiyet Sahnaya ve Sahnaya kentlerine saldırdığını söyledi. Bölge sakini, duruma ilişkin şu ifadeleri kullandı: \"Kent sakinleri saldırılara kendi başlarına direnmeye çalışıyor ama ne kadar dayanabileceğimizi bilmiyoruz. Şu ana kadar hiçbir güvenlik gücü varlığı görmedik.\" Şam'a bağlı güvenlik güçlerini silahlı gruplarla iş birliği yapmakla suçlayan bölge sakini, Sahnaya'nın \"barışçıl ortak yaşamın sembolü\" olduğu ancak \"mezhepsel kışkırtma ve Suriye'yi bölmeye yönelik yabancı planların üstün geldiği\" yorumunu yaptı. Sahnaya'da yaşayan ve Reuters'a konuşan Elias Hanna ise \"Aşırı panik ve korku\" içinde olduklarını söyledi. Hanna, \"Sahilde yaşanan katliamların Sahnaya'da Dürzilere karşı tekrar etmesinden endişe ediyoruz\" ifadelerini kullandı. Mart'ta Suriye'nin Akdeniz kıyısında Alevi nüfusunun yoğun yaşadığı Lazkiye ve Tartus'ta güvenlik güçleri Beşar Esad destekçisi olduğu iddia edilen grupların çatışmasıyla başlayan olaylarda yüzlerce kişi hayatını kaybetmişti. SANA'nın aktardığına göre Mart'ta atanan Suriye Başmüftüsü Şeyh Usame El Rıfai \"Suriyelilerin her damla kanının değerli olduğunu ve israf edilmemesi\" gerektiğini söyledi. El Rıfai ayrıca \"Herkes aklına, yüreğine, vicdanına dönmeli, intikam ve misilleme çağrılarından uzak durmalı, adaletin yerini bulmasına izin vermeli, böylece ruhlar huzura kavuşacaktır\" diye konuştu. Birleşmiş Milletler'den (BM) yapılan açıklamada BM Suriye Özel Temsilcisi Geir O. Pedersen'in ülkedeki \"kabul edilemez şiddet\" hakkında \"derinden endişeli\" olduğu söylendi. Taraflara itidal çağrısı yapılan açıklamada İsrail'in hava saldırılarının durması gerektiği belirtildi. Ayrıca Pedersen'in infiale ve sivillerin öldürülmesine yol açanların yargılanması ve Suriye'nin egemenliğine \"mutlak saygı\" gösterilmesi çağrısı yaptığı kaydedildi. Bu makalede X içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. X paylaşımının sonu, 1 Türkiye Dışişleri Bakanlığı sözcüsü Öncü Keçeli, Suriye'de yaşananlara dair X hesabından paylaşım yaptı. Keçeli, paylaşımında şiddet olaylarının \"diyalog ve sağduyu yoluyla sona erdirileceğine ve olaylarda rolü olan kişilerin adalet önüne çıkarılacağına inancımız tamdır\" ifadelerini kullandı. Dışişleri sözcüsü ayrıca İsrail'in \"Suriye'deki birlik ve bütünlük çabalarına zarar vermekte olan\" hava saldırılarını sona erdirmesi gerektiğini söyledi. İsrail Başbakanı Binyamin Netanyahu'nun ofisinden de olaylara ilişkin açıklama geldi. Açıklamada Sahnaya'da \"Dürzi nüfusa saldırı hazırlığındaki aşırılıkçı bir gruba\" hava saldırısı düzenlendiği duyuruldu. Ayrıca \"Suriye rejimine ciddi bir mesaj verildi: İsrail, onlardan Dürzi topluluğuna zarar gelmesinin önlenmesini bekliyor\" ifadeleri kullanıldı. İsrail, Aralık 2024'te devrilen Beşar Esad döneminde Suriye'ye sık sık hava saldırıları düzenliyordu. Esad yönetiminin devrilmesinin ardından özellikle Suriye Ordusu'na ait askeri üslere yönelik bu saldırılar devam etti. İsrail genelde bu saldırıları düzenlediğini duyurmuyor. Ancak Sahnaya'da düzenlenen hava saldırısına dair hem Netanyahu'nun ofisi hem de İsrail Ordusu'nun sosyal medya hesabından açıklama yapıldı. İsrail Ordusu'nun paylaşımında İsrail Hava Kuvvetleri'nin \"Şam yakınlarında Dürzi sivillere saldıran\" unsurları hedef aldığı belirtildi. Paylaşımda ayrıca İsrail Genelkurmay Başkanı Orgeneral Eyal Zamir'in \"Dürzi topluluklara yönelik şiddetin sürmesi durumunda Suriye rejimine ait hedeflere saldırmaya hazırlık talimatı verdiği\" belirtildi. Bu makalede X içeriği bulunmaktadır. Çerez ve diğer teknolojileri kullanıyor olabilirler, bilgisayarınıza herhangi bir şey yüklenmeden önce sizin rızanızı alırız. İzin vermeden önce çerez politikasını okumak ve gizlilik politikasına göz atmak isteyebilirsiniz. Bu içeriğe ulaşmak için lütfen \"kabul et ve devam et\" seçeneğine tıklayın. X paylaşımının sonu, 2 İsrail ayrıca üç Suriyeli Dürzinin tedavi görmek üzere İsrail'e tahliye edildiğini duyurdu. Binyamin Netanyahu, Beşar Esad yönetiminin yıkılmasının ardından Dürzilere yönelik şiddete askeri müdahale ile karşılık verme tehdidinde bulunmuştu. AFP'ye konuşan analist Michael Horowitz, İsrail'in kendini Dürzi topluluğun \"koruyucusu\" olarak konumlandırarak \"Türkiye'nin mandası ve potansiyel düşman\" olarak gördüğü Şam yönetiminin yetkisini sınırlandırmayı hedeflediği yorumunu yaptı. İsrail'in hava saldırılarına dair Suriye Dışişleri Bakanlığı'ndan da yazılı açıklama geldi. İsrail'in adının direkt geçmediği açıklamada, Suriye'nin içişlerine yönelik yabancı müdahalelerin \"kategorik olarak reddedildiği\" söylendi. SANA'nın aktardığına göre açıklamada ayrıca Şam yönetiminin \"Suriye halkının tüm unsurlarını, özellikle de Suriye ulusal dokusunun her zaman ayrılmaz bir parçası olan ve olmaya devam eden şerefli Dürzi toplumunu koruma konusundaki sarsılmaz kararlılığı\" vurgulandı.", "summary": "Suriye'nin başkenti Şam'da Dürzi ve Sünni silahlı gruplar arasında başlayan çatışmalar, bir ses kaydının yayımlanmasıyla tırmandı. 29 Nisan'da başlayan çatışmaların fitilini, Muhammed Peygamber'e hakaret içeren bir ses kaydının yayılması ateşledi. Çatışmalar, 30 Nisan'da Sahnaya'ya sıçrayarak İsrail'in hava saldırısına neden oldu. İngiltere merkezli Suriye İnsan Hakları Gözlemevi, son iki günde en az 102 kişinin hayatını kaybettiğini bildirdi. Hükümet yetkilileri, ateşkes ilan edilse de çatışmaların sürdüğünü belirtti. Dürzi liderleri, \"bölünmeyi reddediyoruz\" diyerek birleşik Suriye'nin ayrılmaz bir parçası olduklarını vurguladı. İsrail, Dürzi topluluğuna yönelik saldırı hazırlığındaki aşırılıkçı gruplara yönelik hava saldırıları düzenledi."}
{"text": "ABD ve Ukrayna arasında, aylardır müzakeresi süren nadir toprak elementleri anlaşması 30 Nisan'da imzalandı. Beyaz Saray'dan yapılan açıklamada, \"ABD-Ukrayna Yeniden Yapılanma Yatırım Fonu'nu kurmak için\" bir anlaşma imzalandığı duyuruldu. Amerikan tarafından yapılan açıklamada \"Ukrayna'nın ekonomik olarak toparlanmasını hızlandırmak için birlikte yatırım yapma\" vurgusu da yer aldı. Anlaşmayı ABD adına Hazine Bakanı Scott Bessent, Ukrayna adına Başbakan Yardımcısı Yulia Svyrydenko imzaladı. Yulia Svyrydenko sonrasında, X'ten anlaşmanın hükümlerini halkına anlatan bir paylaşım yaptı. Svyrydenko , anlaşmayla, Ukrayna'daki yeraltı kaynaklarına Batı yatırımı çekmek için bir yeniden yapılanma yatırım fonu kurulduğunu aktardı. Ortaklığın 50/50 temelinde olduğunu vurgulayan Svyrydenko, ABD'ye karşı hiçbir borç yükümlülüğü içermediğini de ekledi. Svyrydenko anlaşma ile, hava savunma sistemleri de dahil olmak üzere yeni askeri yardımların da garanti altına alındığını ifade etti. Değerli madenler anlaşmanın Şubat ayındaki Zelenskiy ziyaretinde imzalanması bekleniyordu. Ancak Trump - Zelenskiy görüşmesi tarihi bir tartışmaya dönüşünce anlaşma da imzalanmadı. Kremlin'den henüz anlaşmaya ilişkin açıklama gelmedi. BBC'nin Kuzey Amerika muhabiri Tom Bateman, Zelenskiy'nin Washington'dan önemli tavizler koparmayı başardığını aktarıyor. REUTERS BBC'nin elde ettiği anlaşma metnine göre, Ukrayna'ya gelecekte yapılacak Amerikan askeri yardımları, ABD'nin fona yatırımının bir parçası olarak sayılacak. Bu madde, Ukrayna'nın, doğal kaynaklarına karşılık, ABD'nin güvenlik yardımlarını anlaşmaya bağladığı anlamına geliyor. Trump, 2022'den bu yana verilen tüm ABD askeri yardımının geri ödenmesini istiyordu. Donald Trump anlaşmayla aynı gün Beyaz Saray'da bu miktarın 350 milyar dolar olduğunu savundu. Anlaşma metninin, Ukrayna ile dayanışma gösteren dili de dikkat çeken bir başka unsur oldu. Metinde, \"Rusya'nın topyekün işgaline\" atıfta bulunuyor ve \"Rus savaş makinesini finanse eden veya tedarik eden hiçbir devlet veya kişinin Ukrayna'nın yeniden inşasından faydalanmasına izin verilmeyecek\" deniliyor. Washington başlangıçta Ukrayna'nın doğal kaynaklarından potansiyel olarak 500 milyar dolar gelir hakkı talep ediyordu. Ukrayna, lityum ve titanyum gibi kritik elementlerin yanı sıra, milyarlarca dolar değerinde kömür, doğalgaz, petrol ve uranyum yataklarına sahip. Bunların dünyadaki \"kritik hammaddelerin\" yüzde 5'ine denk geldiği tahmin ediliyor. Elektrikli araçların pillerinin yapımında kullanılan grafit bunlardan biri. Ukrayna Coğrafya Dairesi'ne göre ülkedeki 19 milyon tonluk kanıtlanmış rezerv, Ukrayna'yı dünyada bu alandaki ilk beşe sokuyor. Modern dünyanın önemli ürünlerinden olan rüzgar türbinleri, güneş panelleri, elektronik cihazlar ve silahların üretiminde kullanılan nadir toprak metallerinden de Ukrayna'da bolca bulunuyor. Fakat bunların bir kısmı, Ukrayna'nın Rusya işgali altındaki bölgelerinde kaldı. Ukrayna Ekonomi Bakanı Yulia Svyrydenko'ya göre işgal altındaki madenlerin değeri 350 milyar dolar. Madenlerin çıkarılmasının önündeki tek engel bu da değil. Çatışmalar nedeniyle Ukrayna topraklarının dörtte birine mayın döşendi. Herhangi bir madencilik faliyetinden önce bunların dikkatlice çıkarılması gerekiyor.", "summary": "ABD ve Ukrayna, nadir toprak elementleri ve ekonomik yeniden yapılanma için 30 Nisan'da önemli bir anlaşma imzaladı. Anlaşma, Ukrayna'nın yeraltı kaynaklarına Batı yatırımlarını çekmeyi amaçlayan bir fon oluşturulmasını ve yeni askeri yardımların garanti altına alınmasını içeriyor. Ukrayna, değerli madenler ve kritik elementler açısından zengin olup, bu kaynakların büyük kısmı Rusya'nın işgali altındaki bölgelerde yer almakta. Anlaşma, Ukrayna'nın doğal kaynaklarına karşılık ABD'nin güvenlik yardımlarını bağlayarak, Rusya'ya karşı dayanışmayı pekiştiriyor."}
{"text": "Bakanlıktan yapılan açıklamaya göre, çocukların dijital ortamlarda karşılaştığı tehditler ile akran zorbalığına karşı daha etkili, kapsayıcı, koruyucu ve önleyici mekanizmalar geliştirmek amacıyla, UNICEF'in teknik desteğiyle 9-10 Mayıs'ta Ankara'da \"Akran Zorbalığı ve Dijital Ortamda Çocukların Korunmasına Yönelik Çalışma Toplantısı\" düzenlenecek. Toplantıya kamu kurum ve kuruluşları, sivil toplum örgütleri, akademisyenler ile akran zorbalığı ve dijital güvenlik alanında uzman profesyoneller katılacak. Etkinlikte, çocukların karşı karşıya kaldığı risklere yönelik kurumlar arası eş güdümün artırılması, mevcut politika, strateji ve uygulamaların etkinliğinin değerlendirilmesi, ayrıca çocukların görüş, ihtiyaç ve deneyimlerinin sürece daha fazla dahil edilerek katılımcı modellerin geliştirilmesi amaçlanıyor. Toplantıda, çocukların haklarını önceleyen, toplumsal farkındalığı artıran, kapsayıcı ve sürdürülebilir bir gelecek inşa etmenin önemi vurgulanacak. Elde edilecek çıktılar, çocukların fiziksel, ruhsal ve dijital güvenliğini esas alan yeni politika önerilerinin oluşturulmasına, yaşam becerilerini geliştirmeye yönelik eğitim modüllerinin hazırlanmasına ve iyi uygulama örneklerinin yaygınlaştırılmasına katkı sağlayacak. Toplantı kapsamında, 7-10, 11-14 ve 15-18 yaş gruplarındaki çocukların katılımıyla özel oturumlar düzenlenecek. Bu oturumlarda çocuklar, akran zorbalığı ve dijital ortamlarda karşılaştıkları riskleri paylaşma ve çözüm önerilerini dile getirme fırsatı bulacak. Çocukların yalnızca dinlenen değil, sürece doğrudan katkı sunan aktif katılımcılar olmalarının hedeflendiği toplantıda, alınacak görüş ve öneriler, akran zorbalığı ve dijital ortamlarda korunmaya yönelik politikaların şekillendirilmesinde temel bileşenlerden biri olarak değerlendirilecek. Bu kapsamda, çocuk hakları temelli, çocuk katılımını önceleyen ve karar alma süreçlerinde çocukların sesinin daha fazla duyulmasını sağlayan bütüncül bir yaklaşım benimsenerek oluşturulacak çıktılar, Bakanlık öncülüğünde yürütülecek politika, strateji ve uygulamalara da ışık tutacak.", "summary": "UNICEF'in desteğiyle, 9-10 Mayıs'ta Ankara'da \"Akran Zorbalığı ve Dijital Ortamda Çocukların Korunmasına Yönelik Çalışma Toplantısı\" düzenlenecek. Toplantıda, çocukların dijital ortamda karşılaştığı tehditler ve akran zorbalığına karşı koruyucu mekanizmaların geliştirilmesi amaçlanacak. Kamu kurumları, sivil toplum kuruluşları, akademisyenler ve uzmanlar, çocukların güvenliğini artıracak politikalar ve stratejiler üzerinde görüş alışverişinde bulunacak. Ayrıca, çocukların katılımıyla oturumlar düzenlenerek, akran zorbalığı ve dijital güvenlik sorunlarına çözüm önerileri tartışılacak. Bu toplantı, çocuk hakları temelli bir yaklaşım benimseyerek, alınan görüşlerin politika ve uygulamalara ışık tutmasını hedefliyor."}
{"text": "Diyanet İşleri Başkanı Ali Erbaş, Başkanlıkta düzenlenen \"Yabancı Dil ve Lehçelerde Dini Yayıncılık\" temalı 9. Dini Yayınlar Kongresi'nin açılışında konuştu. İslam medeniyetinin gücünü, bilginin, hikmetin ve irfanın kaynağı olan Kur'an-ı Kerim'den aldığını vurgulayan Erbaş, \"Nitekim insanlığı hakikatin bilgisiyle buluşturan, karanlıklardan aydınlığa çıkaran, onlara iyilik ve barış yollarını gösteren Kur'an'ın evrensel mesajının yeryüzüyle buluşması tarihin akışında kesin ve keskin bir dönüm noktası oluşturmuştur.\" diye konuştu. Tarihin en köklü toplumsal dönüşümünün lokomotifi olan İslam'ın bir bilgi ve hikmet medeniyeti olduğunu dile getiren Erbaş, \"Haddizatında bilgi, tüm zamanların en etkin gücü ve en büyük imkanıdır. İnsana ve hayata dair her türlü buluş, keşif ve yenilik bilginin elde edilmesi ve işlenmesiyle gerçekleşmiştir. Özellikle insanın gereksinimleri ve eşyayla ilişkileri ekseninde tarihi süreçte peyderpey elde edilen bilimsel bilgi, gerek bireysel gerekse toplumsal gelişim, değişim ve dönüşüm üzerinde tartışılmaz bir etkiye sahiptir.\" ifadelerini kullandı. Erbaş, bugün bilimsel bilgi ve teknolojinin belirleyici olduğu bir çağın yaşandığını belirterek, şöyle devam etti: \"Bugün hayat, epistemolojik ve ontolojik bakımdan ciddi açmazları bulunan, insan, varlık ve alem konusunda paradoksal bir anlayışa saplanmış olan Batı merkezli bilgiyle şekillenmektedir. Beşeri ilişkilerden insanın çevreyle münasebetine kadar hayatın her alanı, Batı'nın zihin kodlarıyla dizayn edilmektedir. Dinin ve maneviyatın alabildiğine ötelendiği ve örselendiği bu süreçte toplumların inanç ve değer yargıları ciddi yaralar almaktadır. Böylece adalet, merhamet, emanet, barış, itidal gibi değerler, yerini büyük oranda kaos, kargaşa ve anlamsız çatışmalara bırakmaktadır.\" İnsanlığın maddi ve manevi bunalımlarına çözüm sunan İslam'ın hakikat ve değerlerinin insanlıkla buluşturması hususunda mevcut durumun en iyi şekilde değerlendirilmesi gerektiğini kaydeden Erbaş, \"İslam'ın varlık ve hayat tasavvurunu, Hz. Peygamber'in temsil ve tebliğ ettiği değerleri, miras bıraktığı ilim, hikmet ve ahlakı doğru anlayarak çağa taşımak, Müslümanlar için ihmal edilemez bir sorumluluktur. Çünkü insanlığın bireysel, toplumsal ve küresel boyutta ihtiyaç duyduğu güven ve huzur, ancak İslam'ın hakikatlerinin bilgi, bilinç, ahlak ve sistem düzeyinde hayata geçirilmesiyle mümkün olacaktır.\" değerlendirmesinde bulundu. Bilgiye ulaşmanın son derece kolaylaştığı bu çağda insanların doğru ve güvenilir bilgiye ulaşması, büyük bir çaba ve hassasiyet gerektirdiğini ifade eden Erbaş, \"Bu itibarla, bilgi çağının insanına sahih dini bilgiyi en doğru ve etkili şekilde sunmanın yollarını bulmalıyız. Dijitalleşmeyle birlikte etkileşimin küresel boyutta gerçekleştiği günümüzde bu sorumluluğumuz her zamankinden daha fazladır.\" dedi. Diyanetin kurulduğu ilk yıllardan itibaren yayın hizmetlerine büyük bir önem verdiğini vurgulayan Erbaş, şunları kaydetti: \"İlk başlarda İslam'ın temel kaynaklarının farklı dillerde yayınlanmasıyla başlayan Başkanlığımızın yabancı dil ve lehçelerdeki yayıncılık serüveni, günümüzde uluslararası alanda ses getiren bir başarı hikayesine dönüşmüştür. Bugün 43 dil ve lehçede Kur'an meali basılarak, 'Hediyem Kur'an Olsun' projesi kapsamında Uzak Doğu ve Güney Asya ülkelerinden Kafkaslara, Orta Doğu'dan Afrika'ya, Avrupa'dan Amerika kıtasına kadar dünyanın her yerine ücretsiz olarak dağıtılmaktadır. Sevgili Peygamberimizin sünnetini sade ve anlaşılır bir dille ve özgün bir tasnif metoduyla günümüz insanına ulaştırmayı amaçlayan 'Hadislerle İslam', Başkanlığımız tarafından Almanca, Arnavutça, Azerice, İngilizce, Kazakça, Kırgızca, Rusça ve Boşnakça olmak üzere 8 dilde basılmıştır. Arapça, Bengalce, Gürcüce, Urduca ve Uygurca dillerinde tercüme çalışmaları devam etmektedir.\" Erbaş, 10 Mayıs'a kadar sürecek kongrenin hayırlara vesile olması temennisinde bulundu.", "summary": "Diyanet İşleri Başkanı Ali Erbaş, 9. Dini Yayınlar Kongresi'nin açılışında, İslam medeniyetinin bilgi ve hikmet kaynağının Kur'an-ı Kerim olduğunu vurguladı. Erbaş, Batı merkezli bilgi anlayışının toplumsal değerleri zedelediğini belirterek, İslam'ın hakikatlerinin insanlığın maddi ve manevi sorunlarına çözüm sunduğunu ifade etti. Ayrıca, Diyanet'in yabancı dillerde yaptığı yayıncılık çalışmalarına değinen Erbaş, \"Hediyem Kur'an Olsun\" projesiyle 43 dilde Kur'an meali basıldığını ve dünya genelinde ücretsiz dağıtıldığını belirtti. Kongrenin, doğru ve güvenilir dini bilgi sunma amacına hizmet edeceğini söyledi."}
{"text": "MSB Basın ve Halkla İlişkiler Müşaviri ve Bakanlık Sözcüsü Tuğamiral Zeki Aktürk, Türk Silahlı Kuvvetleri (TSK) İnsani Yardım Tugay Komutanlığı'nda düzenlenen haftalık basın bilgilendirme toplantısında konuştu. Aktürk, Bakanlığın tüm birlik ve kurumlarının milli güvenliği ve çıkarları güçlü şekilde muhafaza etmeye, bölgesel ve küresel güvenlik ile istikrara yönelik önemli ve belirleyici katkılar sunmaya devam ettiğini söyledi. TSK'nın terör örgütünü bitirme noktasına getirdiğini, bekaya yönelen tüm tehdit ve tehlikelere karşı mücadelesini kararlılıkla sürdürdüğünü vurgulayan Aktürk, şunları kaydetti: \"Devam eden operasyon, arama tarama faaliyetleri ve sınır güvenliği kapsamında son bir haftada, Irak'ın kuzeyindeki barınma alanlarından kaçan 3 PKK'lı terörist teslim olmuş, Pençe-Kilit Operasyonu bölgesinde tespit edilen teröristlere ait mağaralarda çok sayıda silah, mühimmat ve yaşam malzemesi ele geçirilerek kullanılamaz hale getirilmiştir. Bu vesileyle, 3 Mayıs'ta Pençe-Kilit Operasyonu bölgesinde şehit olan kahraman silah arkadaşımız İstihkam Uzman Çavuş Önder Özen'e bir kez daha Allah'tan rahmet, kederli ailesine, Türk Silahlı Kuvvetleri ile asil milletimize başsağlığı ve sabır diliyoruz. Aziz şehitlerimiz ve kahraman gazilerimizin kıymetli anneleri başta olmak üzere sevgi ve fedakarlık timsali tüm annelerimizin Anneler Günü'nü şimdiden kutluyoruz.\" Tuğamiral Aktürk, hudutlarda ise 4'ü terör örgütü mensubu olmak üzere 175 şahsın yakalandığını, 1893 şahsın engellendiğini belirterek, \"Böylelikle 1 Ocak itibarıyla sınırlarımızdan yasa dışı yollarla geçmeye çalışırken yakalananların sayısı 1841, engellenen kişi sayısı da 29 bin 657 olmuştur. Diğer yandan Suriye harekat alanlarında 8 Ocak'tan bu yana sürdürülen tünel imha faaliyetleri kapsamında bugüne kadar Tel Rıfat bölgesinde yaklaşık 96, Menbiç bölgesinde ise 104 kilometre uzunluğundaki tüneller imha edilmiştir.\" diye konuştu. Türk Silahlı Kuvvetlerinin, halihazırda yürüttüğü tüm operasyonları ve görevlerinin yanı sıra personelinin niteliklerini çağın şartlarına ve harbin değişen doğasına en uygun şekilde geliştirmek için eğitim faaliyetlerine aralıksız devam ettiğini vurgulayan Aktürk, bu kapsamda gerçekleştirilen tatbikatlara ilişkin bilgi verdi. Tuğamiral Aktürk, şu bilgileri paylaştı: \"Çok tehditli ortamda karar verme yeteneklerinin geliştirilmesi, müşterek çalışabilirlik usullerinin denenmesi amacıyla Karadeniz, Marmara, Ege Denizi ve Doğu Akdeniz’de 6-17 Mayıs tarihleri arasında icra edilen DENİZKURDU-II tatbikatında, Deniz Kuvvetlerimizin yanı sıra Kara ve Hava Kuvvetlerimiz ile Sahil Güvenlik Komutanlığından müteşekkil toplam 120 gemi, 7 insansız deniz aracı (İDA) ve 85 hava aracı yer almaktadır. Tatbikata ayrıca İçişleri Bakanlığı, Sağlık Bakanlığı, Tarım ve Orman Bakanlığı, Ulaştırma ve Altyapı Bakanlığı ile Türk Kızılayı da iştirak etmektedir. Fiili silah eğitimleri ve ATMACA ve SM-1 güdümlü mermi atışlarının 10 Mayıs'ta icra edileceği DENİZKURDU-II tatbikatının Seçkin Gözlemci Günü faaliyetleri 15 Mayıs'ta Antalya'da gerçekleştirilecektir.\" İzmir'de 5-16 Mayıs tarihleri arasında, EFES-2025 Bilgisayar Destekli Komuta Yeri, Ankara'da Türkiye-Kuzey Kıbrıs Türk Cumhuriyeti Doğal Afetler Arama Kurtarma, Edirne'de Trakya-2025, İstanbul'da Avrasya Barışı tatbikatlarının düzenlendiğini belirten Aktürk, şöyle devam etti: \"21 Nisan-31 Mayıs dönem aralığında ise Birleşik Arap Emirlikleri'nde Desert Flag, yerinden katılım ile Steadfast Cobalt, Gürcistan'da NATO-Gürcistan Krize Müdahale Harekatı, Almanya ve Birleşik Krallık'ta Formidable Shield, İtalya'da Mediterranean Strike, yerinden katılım ile Locked Shields, İspanya'da Spanish Minex tatbikatlarına katılım sağlanmaktadır. Ayrıca, Katar'da 9-16 Mayıs tarihleri arasında Katar Özel Kuvvet NATO Sertifikasyon, Konya'da 12-23 Mayıs tarihleri arasında Uluslararası Anadolu Ankası, Kayseri'de 12-30 Mayıs tarihleri arasında Erciyes Hava İndirme tatbikatlarının icra edilmesi planlanmaktadır.\" Aktürk, ayrıca NATO Müttefik Hava Komutanlığınca Artırılmış Teyakkuz Faaliyetleri kapsamında, 14 Mayıs'ta Romanya hava sahasında düzenlenecek eğitimlere 2 adet F-16 ve tanker uçak ile katılım sağlanmasının planlandığını söyledi. NATO Uzay Mükemmeliyet Merkezi tarafından Fransa'da düzenlenen \"1'inci Uzay Konferansı\"na Hava Kuvvetleri Uzay Komutanlığınca katılım sağlandığını belirten Aktürk, \"Diğer yandan Mehteran Birlik Komutanlığımızca 15-19 Mayıs tarihleri arasında 42'nci Geleneksel New York Türk Günü Yürüyüşü ve Festivali kapsamında konser ve tören faaliyetleri icra edilecektir.\" dedi. Tuğamiral Aktürk, TSK'nın, milli ve uluslararası eğitim ve tatbikat faaliyetlerini başarıyla sürdürdüğünü, uluslararası misyonlar ve ikili ilişkiler kapsamında da çalışmalarına devam ettiğini söyledi. Kosova Barış Gücü (KFOR) Komutanlığı görevini Ekim 2023-2024 döneminde başarıyla yerine getiren Türkiye'nin, Ekim 2025'ten itibaren yine 1 yıl süreyle söz konusu görevi ikinci kez üstleneceğini belirten Aktürk, şunları anlattı: \"NATO ve Avrupa-Atlantik bölgesinin güvenliği için, geçmişte olduğu gibi bugün ve gelecekte de önemli ve belirleyici katkılarda bulunan ülkemiz, komutasını devralacağı görevi daha önce olduğu gibi NATO ve Birleşmiş Milletler kararlarına uygun olarak, uluslararası sorumluluğun gerektirdiği tam bir tarafsızlık ve şeffaflık ile yerine getirecektir. Öte yandan, NATO'nun kritik öneme sahip 'İş Birliği ile Güvenlik Direktörü' görevine, bir Türk generali seçilmiştir. Böylece, NATO tarihinde ilk defa ülkemiz, Brüksel'deki NATO Uluslararası Askeri Karargahı'nda direktör seviyesinde temsil edilecektir. Personelimizin bu kritik role seçilmesi, Türkiye'nin NATO'daki etkin rolünün ve İttifakın güvenlik ve istikrarına olan katkısının önemli bir göstergesidir. Ülkemiz, NATO'nun güçlü ve güvenilir bir müttefiki olarak, İttifakın barış ve güvenliğe olan katkılarını sürdürmeye devam edecektir.\" Aktürk, İsrail'in, saldırı ve katliamlarına devam ettiğini hatırlatarak, \"İnsani yardımların ulaştırılmasını engelleyen ve saldırılarını genişleterek Filistin halkını yerlerinden etmeye ve Gazze'de kalıcı olmaya çalışan İsrail'e karşı uluslararası toplumun sonuç alıcı adımlar atması ve Gazze’de yeniden ateşkes ilan edilmesi elzemdir.\" ifadesini kullandı. İsrail'in, Lübnan'da ateşkes ihlallerini sürdürdüğüne vurgu yapan Aktürk, \"Lübnan ve Suriye'nin toprak bütünlüğüne yönelik saldırı ve işgalleri ile bölgesel istikrara zarar veren İsrail'in, Lübnan'da ilan edilen ateşkese eksiksiz riayet etmesi ve Suriye'ye yönelik saldırılarını tümüyle durdurması gerektiğini bir kez daha vurguluyoruz.\" dedi. Tuğamiral Aktürk, Milli Savunma Bakanı Yaşar Güler'in, bugün Genelkurmay Başkanı Orgeneral Metin Gürak'ın resmi davetlisi olarak Türkiye'yi ziyaret eden Mısır Genelkurmay Başkanı Korgeneral Ahmed Fethi İbrahim Halife'yi kabul edeceğini, ardından Cumhurbaşkanlığı Külliyesi'nde düzenlenecek \"Türkiye-Irak Yüksek Düzeyli Stratejik İşbirliği Konseyi Toplantısı\"na katılacağını söyledi. Yerli, milli ve modern savunma sanayinin ürettiği harp araç gereçleri ile TSK'nın imkan ve kabiliyetlerinin artırılmasına yönelik faaliyetlere de devam edildiğini vurgulayan Aktürk, \"Kara Kuvvetleri Komutanlığımızca muhtelif miktarda, 'Dragoneye-2 Termal Kamera' ile 'Sırt Tipi Karıştırma Sistemi' muayene ve kabul faaliyetleri tamamlanarak envantere alınmıştır.\" dedi. Bakanlık kaynakları, haftalık basın bilgilendirme toplantısının ardından gazetecilerin sorularını yanıtladı. İsrail ile Suriye'de gerginlik yaşandığına ilişkin haberleri yanıtlayan kaynaklar, bu konuda yalnızca resmi kaynaklardan yapılan açıklamalara itibar edilmesi tavsiyesinde bulundu. Kaynaklar, İsrail'in Suriye üzerinde gerçekleştirdiği hava harekatlarını tasvip etmediklerini vurgulayarak, \"Bu hava harekatları Suriye'de istikrarı bozmaktan başka bir amaca hizmet etmemektedir. Bununla birlikte birçok ülke gibi Birleşmiş Milletler de İsrail'in Suriye'ye yönelik saldırılarına tepki göstererek bunların durdurulması çağrısında bulunmuştur. Suriye yeni hükümetinin talebi çerçevesinde, alanda icra edeceğimiz faaliyetlerin emniyetle yürütülmesi maksadıyla bölgede bulunan tüm unsurlar ile koordinasyon faaliyetlerine devam edilmektedir.\" değerlendirmesinde bulundu. \"Bazı emekli askerlerin orduevlerine giriş yasağı\" bulunduğuna dair iddiaları yanıtlayan kaynaklar, şunları kaydetti: \"Son zamanlarda bazı emekli askerlerin orduevlerine, askeri sosyal tesislere girişinin yasaklanması hususunda kamuoyunda Bakanlığımızı ve Türk Silahlı Kuvvetlerimizi hedef alan açıklama, yorum ve değerlendirmeler yapılmaktadır. Öncelikle büyük bir özveri ve onurla görev sürelerini tamamlayarak emekliye ayrılan personelimizin bizler için çok kıymetli olduğunu vurgulamak istiyor ve hepsine hizmetlerinden dolayı bir kez daha teşekkür ediyoruz. Ancak, mevzuatta da açıkça belirtildiği üzere, kendisine özel bir görev verilmediği halde görevi ve sıfatı icabı muvazzaflık yaptığı dönemde bulunduğu görev ve görev yerleri hakkında beyanat veren, yazı yazan veya sair surette açıklamada bulunan, astlık-üstlük münasebetlerini zedelemeye, amir veya komutanlara karşı güven hissini yok etmeye yönelik olarak açıkça aşağılayıcı söz ve davranışta bulundukları çeşitli komutanlık ve resmi kaynaklardan intikal eden bilgi ve belgelerden tespit edilenlerin orduevleri, askeri gazinolar ve diğer askeri sosyal tesislere girişleri geçici veya sürekli olarak yasaklanabilmektedir. Son dönemde orduevlerine girişi yasaklanan emekli personele, Bakanlığımıza ve Türk Silahlı Kuvvetlerine eleştirileri için değil, maksatlı ve sistematik şekilde yukarıda belirtilen mevzuat kapsamına giren söz ve davranışlarda bulundukları tespit edildiği için yasal işlem tesis edilmiştir. TSK, disiplinsizliğe ve şahsi menfaatlerini kurumsal değerlerin önüne koyan yaklaşımlara hiçbir şekilde müsamaha göstermeyecektir.\" Bakanlık kaynakları, MSB'nin son şehit açıklamasında, \"bölücü terör örgütü\" ifadesinin çıkarıldığına dair haberlerle ilgili şunları söyledi: \"Bakanlığımıza ve Türk Silahlı Kuvvetlerimize yönelik maksatlı ve sistematik şekilde gerçekleştirilen algı operasyonları devam etmektedir. Aziz şehitlerimizle ilgili yaptığımız açıklamalarda 'bölücü terör örgütü ifadesinin çıkarıldığı', mayın el yapımı patlayıcı saldırıları ile ilgili 'bölücü terör örgütünün yerleştirdiği' ifadesinin ilk kez kaldırıldığı iddiaları gerçeği yansıtmamaktadır. Bugüne kadar aziz şehitlerimiz ile ilgili yapılan bilgilendirmeler incelendiğinde olayın meydana geliş şekline göre farklı ifadelerin kullanıldığı görülecektir. Son dönemde MSB ve TSK'nın bölücü terör örgütüne ve tüm uzantılarına yönelik tavrında değişiklik olduğu algısı yaratılmaya çalışılmaktadır. MSB ve TSK'nın bölücü terör örgütüne ve tüm uzantılarına yönelik tavrı ve duruşu nettir. Bu duruşta herhangi bir değişiklik söz konusu değildir. Kamuoyunu bilgilendirmek maksadıyla derin bir acı ve üzüntünün paylaşıldığı bir metni gerçek dışı iddialarla bağlamından koparmaya; aziz şehitlerimizin kıymetli aileleri ile aramızı açmaya çalışmanın hiçbir ahlaki ve insani değerle bağdaşmadığı, birlik ve beraberliğimizi hedef aldığı açıktır. Kamuoyunu yanıltmaya çalışan bahse konu yalan haber ile ilgili hukuki süreç başlatılmıştır.\" Milli Savunma Bakanlığı kaynakları, Güney Kıbrıs Rum Yönetimi'nin (GKRY) sözde 5. parselde sondaj çalışması için NAVTEX yayınlandığı ve VALARİS DS-9 sondaj gemisinin Doğu Akdeniz'deki faaliyetlerine dair sorular üzerine, \"GKRY'nin ilan ettiği sözde münhasır ekonomik bölgede yer alan 5'inci parsel için yeni ilan edilen bir NAVTEX bulunmamaktadır. Bununla birlikte sözde 5'inci parselinin bir kısmı Türk kıta sahanlığı içerisinde yer almaktadır. 18 Mart 2020 tarihinde BM'ye deklare ettiğimiz kıta sahanlığımıza karşı yapılacak herhangi bir ihlal sahada derhal engellenecektir. VALARİS DS-9 sondaj gemisi halen sözde 10'uncu parseldedir. Sözde 10'uncu parselin Deniz Yetki Alanımız ile bir çakışması bulunmamaktadır.\" ifadelerini kullandı. Bir Türk generalin NATO Uluslararası Askeri Karargahı İş Birliği ile Güvenlik Direktörü görevine seçilmesiyle ilgili sorular üzerine, kaynaklar şu bilgileri paylaştı: \"NATO tarihinde ilk defa Türkiye, Brüksel'deki NATO Uluslararası Askeri Karargahı'nda direktör seviyesinde temsil edilecektir. Bu kapsamda, kritik öneme sahip 'İş Birliği ile Güvenlik Direktörü' görevine Tuğgeneral Eray Üngüder seçilmiştir. Generalimiz görevi boyunca NATO'nun Ortaklık Ülkeleri ve Uluslararası örgütlerle işbirliğinin güçlendirilmesi, NATO kapasite inşasına yönelik askeri politikaların geliştirilmesi, NATO'nun sınırlarının ötesinden istikrarın tesis edilmesi alanlarında kritik görevler üstlenecektir. Personelimizin bu kritik role seçilmesi, Türkiye'nin NATO'daki etkin rolünün ve İttifakın güvenlik ve istikrarına olan katkısının önemli bir göstergesi olarak değerlendirilmelidir. Ülkemiz, NATO'nun güçlü ve güvenilir bir Müttefiki olarak, İttifakın barış ve güvenliğe olan katkılarını sürdürmeye devam edecektir.\" Kaynaklar, Pakistan-Hindistan arasındaki gerilime dair sorular üzerine, \"Biz, bölgemizde ve dünyada yeni çatışmalar istemediğimizi her fırsatta vurguluyor, sivilleri ve sivil altyapıyı hedef alan saldırıları kınıyoruz. İki ülke arasındaki bu tansiyonun da bir an önce düşürülmesini, benzer olayların tekrarını önlemek için terörle mücadele dahil olmak üzere ihtiyaç duyulan mekanizmaların oluşturulmasını ümit ediyor, taraflara sağduyulu davranmalarını telkin ediyoruz.\" dedi.", "summary": "MSB Sözcüsü Tuğamiral Zeki Aktürk, TSK'nın terörle mücadeleye devam ettiğini, son olarak Pençe-Kilit Operasyonu'nda 3 PKK'lı teröristin teslim olduğunu ve birçok silah ele geçirildiğini açıkladı. Ayrıca, TSK'nın eğitim ve tatbikatlarla personelini güçlendirmeye devam ettiğini belirtti. NATO'da Türkiye'nin temsilinin arttığına da değindi."}
{"text": "Zelenskiy, Telegram hesabından yaptığı yazılı açıklamada, Trump ile telefonda görüştüğünü kaydederek \"Başkan Trump'la güzel bir görüşme yaptık.\" ifadesini kullandı. Zelenskiy, Ukrayna Parlamentosunun, ABD-Ukrayna \"ekonomik ortaklık\" anlaşmasını onaylamasını memnuniyetle karşıladıklarını kaydetti. Savaşın sona erdirilmesine yönelik yapılan çalışmaları görüştüklerini aktaran Zelenskiy, cephedeki son gelişmeler hakkında Trump'a bilgi verdiğini belirtti. Trump'a, Ukrayna'nın bugün itibarıyla bile 30 günlük ateşkese hazır olduğunu söylediğini aktaran Zelenskiy, \"Rusya'nın bu öneriye olumlu yanıt vereceğini umuyoruz. Ayrıca Ukrayna'nın her türlü formatta müzakerelere hazır olduğunu teyit ettim.\" ifadesini kullandı. Zelenskiy, Rusya'nın savaşı bitirme niyetinin ciddiyetini göstermesi gerektiğini savundu. Trump'ın, savaşın sona erdirilmesine ve ateşkesin sağlanmasına destek vermek istediğini kaydeden Zelenskiy, \"Daha sonraki temaslar konusunda mutabakata vardık.\" değerlendirmesinde bulundu. Zelenskiy başka bir açıklamasında, Ukrayna Parlamentosu'nun, ABD-Ukrayna \"ekonomik ortaklık\" anlaşmasının onaylanmasını da değerlendirdi. Zelenskiy, \"Ukrayna ile ABD arasındaki ilişkilerde hiçbir zaman bu kadar ümit verici bir ekonomik anlaşma olmamıştı.\" ifadesini kullandı. ABD ve Ukrayna, uzun müzakerelerin ardından nadir toprak elementlerinin kullanımını da kapsayan \"ekonomik ortaklık\" anlaşmasının 1 Mayıs'ta imzalandığını duyurmuştu. Söz konusu ekonomik ortaklık anlaşması, \"ABD-Ukrayna Yeniden Yapılandırma Yatırım Fonu\" kurulmasını öngörüyor. İki ülke arasında imzalanan \"ekonomik ortaklık\" anlaşması, bugüne kadarki askeri ve finansal desteği karşılığında ABD'ye Ukrayna'nın doğal kaynaklarına erişim imkanı sağlayacak.", "summary": "Ukrayna Cumhurbaşkanı Zelenskiy, Trump ile yaptığı görüşmede, Ukrayna'nın 30 günlük ateşkese hazır olduğunu belirtti ve Rusya'nın bu öneriye olumlu yanıt vermesini umduğunu söyledi. Ayrıca, ABD-Ukrayna \"ekonomik ortaklık\" anlaşmasının onaylandığını ve bunun iki ülke arasındaki ilişkilerde önemli bir adım olduğunu vurguladı. Anlaşma, ABD'ye Ukrayna'nın doğal kaynaklarına erişim sağlarken, yeniden yapılandırma yatırım fonu kurulmasını öngörüyor."}
{"text": "Eylemi başlatan gruptan Cenevre Üniversitesi Filistin Öğrenci Koordinasyonu üyesi Rahel, AA muhabirine seslerinin duyulmasının tek yolunun kampüse yeniden yerleşmek olduğunu, üniversite yönetimine yönelik taleplerinin arkasında durduklarını söyledi. \"Biz tam bir yıl önce, Mayıs 2024'te buradaydık ve üniversitemizin tüm yıl boyunca yanıtlamadığı aynı taleplerimiz var.\" diyen Rahel, şunları ifade etti: \"Taleplerimiz, Filistin'deki soykırıma karışmış İsrail kurumlarıyla işbirliklerini durdurmak, bu işbirliklerini kesmek çünkü Filistin'de özellikle şu anda yaşananlar göz önüne alındığında Gazze, iki aydır abluka altında ve hiçbir yardım girmiyor. İsrail, Gazze'nin tamamen açık bir şekilde sömürgeleştirileceğini duyurdu. Bu yüzden kurumumuzun suç ortaklığının kabul edilemez olduğunu düşünüyoruz ve bunun durdurulması gerekiyor. Bu yüzden ana talebimiz, bu işbirliklerini durdurmak çünkü İsrailli kurumlar da suç ortağıdır. Bunun bireylere karşı olmadığını, kurumların bir bütün olarak aleyhine olduğunu bilmek önemli.\" Rahel, uzun zamandır üniversite yönetimiyle diyalog kurmak istediklerini ancak bunun gerçekleşmediğini söyledi. \"Üniversite yönetimi bir komite oluşturdu ancak öğrencileri buradan çıkarttı. Bu yüzden hiç demokratik değil. Bugün rektörlüğe, üniversite yönetimine taleplerimizle ilgili mail gönderdik. Cevap alamadık.\" diyen Rahel, sadece binayı terk etmeleri için kendilerine süre verildiğini dile getirdi. Üniversite yönetiminin kendileriyle açık şekilde konuşmamasına tepki gösteren Rahel, \"(İsrail kurumlarına karşı) Kurumsal boykot yapılana kadar burada kalacağız. Akademik boykot bizim hedefimiz, bu yüzden buradayız ve buna karşı birleşmiş durumdayız. Filistin'e özgürlük.\" dedi. Geçen yıl mayıs ayında Cenevre Üniversitesi başta olmak üzere ülke genelindeki birçok üniversitede \"Filistin'e destek\" ve \"İsrail kurumlarına karşı boykot\" eylemleri düzenlenmişti. Bu eylemler, polisin müdahalesinin ardından sona ermiş, bazı öğrenciler gözaltına alınmıştı.", "summary": "Cenevre Üniversitesi'nde Filistin Öğrenci Koordinasyonu üyesi Rahel, üniversite yönetimine Filistin'deki soykırıma karışmış İsrail kurumlarıyla işbirliklerini kesme taleplerini ilettiklerini ancak henüz bir yanıt alamadıklarını belirtti. Rahel, İsrail'in Gazze'yi sömürgeleştirme planlarına karşı, akademik ve kurumsal boykot hedefiyle eylemlerine devam edeceklerini söyledi. Geçen yıl yapılan benzer eylemlerin polis müdahalesiyle sona erdiği, bazı öğrencilerin gözaltına alındığı hatırlatıldı."}
{"text": "UNOCHA'nın Gazze'de görev yapan sözcüsü Cherevko, İsrail'in iki ayı aşkın süredir yardımların girişini engellemesiyle yaşanan son gelişmelere ilişkin AA muhabirinin sorularını yanıtladı. İsrail'in Gazze'ye yönelik insani yardım girişlerini sonlandırmasının ardından üçüncü aya girdiklerini dile getiren Cherevko, \"Yani bu, gıdadan başlayarak barınağa ve yaşamı sürdürmek için gerekli her şeye kadar hızla tedariklerimizin tükendiği anlamına geliyor. Gıda stoklarımızın sonuncusunu sıcak yemek pişiren mutfaklara dağıttık. O zamandan bu yana en az yüzde 20'si kapandı çünkü temelde kendilerine dağıtılan stoklar tükendi.\" dedi. Cherevko, bu durum konusunda çok endişeli ve kaygılı olan birçok kişiyle görüştüğünü, birçoğunun yeterli gıda alamadığını, hayatta kalmak ve su bulmak için mücadele ettiklerini söyledi. \"Yetersiz beslenme oranlarının arttığını ve bunun çocukları, özellikle diğer savunmasız grupları etkilediğini söyleyen birden fazla yetersiz gıda hizmeti sağlayan insani yardım ortağımızla da konuştum.\" diyen Cherevko, çok hızlı şekilde değişimin olmaması halinde bu bozulmanın süreceğini öngördüklerini belirtti. Cherevko, aşevlerinin kapanması gibi birçok faaliyetin durduğunu belirterek, şunları söyledi: \"Birleşmiş Milletler Dünya Gıda Programı (WPF) tarafından desteklenen 25 fırının hepsi birkaç hafta önce kapanmaya zorlandı. Tüm bunlar çok hızlı bir şekilde gerçekleşiyor. Bu kaynakları mümkün olduğunca uzun süre kullanmak için elimizden gelen ve gücümüzün yettiği her şeyi yapmaya çalışıyoruz.\" İsrail'in Gazze'deki yardım dağıtım sistemini değiştirmesi ve yardımların İsrail ordusunun denetiminde bölgeye ulaşmasına izin verileceğine ilişkin gelişmeleri eleştiren Cherevko, bu konuda insani yardım topluluğu olarak pozisyonlarının çok net olduğunu vurguladı. Cherevko, şöyle devam etti: \"İnsani ilkelere aykırı bir çerçeve altında çalışamayız. İsrail yetkilileri tarafından bilgilendirildiğimiz öneri, temelde Gazze'nin geniş alanlarının yardımsız kalması riskini taşıyor. Yardım toplamak için bu alanlara gitmeye zorlayarak savunmasız insanları ilave riske sokuyor. Ayrıca belki de hareket kabiliyeti sorunları olan veya bu yerlere seyahat edemeyen veya başka bir nedenle diğer savunmasız kategorilerdeki insanları etkiliyor. Bu durum temelde yardıma ulaşmalarını engelliyor. Bu yüzden bu, çok tehlikeli çünkü uluslararası alanda belirlenmiş insani ilkelere aykırı. Biz, her zaman bu ilkeler altında çalıştık, halihazırda çalışan ve bu ilkeler dahilinde olan bir sistemimiz var.\" Gazze'ye yönelik saldırılar ve yerinden edilmelerin sürdüğüne dikkati çeken Cherevko, ateşkes öncesi nüfusun yüzde 90'ından fazlasının yerinden edildiğini ve birçoğunun ateşkesle geri döndüğünü hatırlattı. Cherevko, \"Martta saldırıların yeniden yoğunlaşmasıyla aynı şey olmaya başladı. İnsanlar, tekrar yerinden edilmeye zorlandı. Sadece 1,5 ay gibi bir sürede 420 bin kişi daha yeniden yerinden edildi. Gazze'de güvenli bir yer olmadığını tekrarlıyoruz çünkü bu insanlara güvenlikli anlar bulmaları, belki bir şekilde hayatta kalmaları ve hayatlarına yeniden başlamayı umdukları bölgelere taşınmaları söyleniyor ve bu bölgeler de bombalanıyor.\" dedi. Sağlık tesislerine yönelik saldırıların da sürdüğüne işaret eden Cherevko, sağlık sisteminde halihazırda büyük bir krizin yaşandığını ve aylarca süren çatışmalar boyunca harap olduğunu belirtti. Cherevko, sözlerine şöyle devam etti: \"Hastanelerde ekipman sıkıntısı her zaman vardı. 36 hastanenin hiçbiri tam faaliyette değildi. En son kontrol ettiğimde yaklaşık 22 hastane kısmen çalışıyordu ancak ekipman eksikliği, sayıları, özellikle travma hastaları alanlar, devam eden düşmanlıklar nedeniyle bunalmış durumdalar. Şu anda kitlesel can kayıpları var, bu çok normal. Kan ve diğer ihtiyaçlarda kıtlık var.\" Gazze'de sükunetin sağlanması için tek yolun sivillerin korunması, ateşkesin yeniden sağlanması, rehinelerin serbest bırakılması ve geçişlerin yeniden açılmasını sağlamak olduğunu vurgulayan Cherevko, böylelikle işlerini yapabileceklerini kaydetti. İsrail'in Gazze Şeridi'ni kalıcı işgal için başlatacağı kapsamlı saldırılarla insani yardımların girişine izin vereceği, geçişine izin verilecek bu yardımların 2 Mart'ta başlayan insani yardım ambargosu öncesindeki miktardan çok daha az olacağı belirtiliyor. Ayrıca yardımların, ordunun denetiminde yalnızca Kerem Ebu Salim Sınır Kapısı'ndan girmesine izin verileceği kaydediliyor. İnsani yardımların halihazırda Gazze Şeridi'nin kuzeyine giriş ve çıkışları da denetleyen Amerikalı şirket aracılığıyla kurulacak lojistik merkezlerinde Filistinlilere ulaştırılacağı ifade ediliyor.", "summary": "UNOCHA sözcüsü Cherevko, İsrail'in Gazze'ye yardım girişlerini engellemesinin ardından gıda ve diğer yaşam malzemelerinin hızla tükendiğini belirtti. Aşevlerinin kapanması ve yardımların yetersizliği nedeniyle yetersiz beslenme oranlarının arttığını söyledi. İsrail'in yardımları yalnızca ordunun denetiminde Gazze'ye sokma planını eleştiren Cherevko, bu durumun insani ilkelere aykırı olduğunu vurguladı. Ayrıca, Gazze'de saldırılar ve yerinden edilme devam ederken, sağlık sistemi de büyük bir krizle karşı karşıya. Çözüm olarak sivillerin korunması, ateşkesin sağlanması ve geçişlerin yeniden açılması gerektiğini belirtti."}
{"text": "Fitch Ratings Kıdemli Direktörü Erich Arispe Morales, Türkiye'nin kredi noktasında uzun süredir güçlü yanlara sahip olduğunu belirterek, \"Bu güçlü yanlar da düşük kamu borcu seviyesine yansımış durumda. Dış finansmana sürekli erişim, artan belirsizlik veya mali stres dönemlerinde bile çok önemlidir. (Türkiye) Dirençli ve iyi yönetilen bankacılık sektörünün yanı sıra benzer ülkelere göre yüksek kişi başına GSYH'ye sahip.\" dedi. Kredi derecelendirme kuruluşu Fitch Ratings'in düzenlediği çevrim içi panelde, Türkiye ve bankacılık sektörü ele alındı. Morales, buradaki konuşmasında, mevcut durumda Türkiye Cumhuriyet Merkez Bankasının (TCMB) politika faizinde ilave artış yapmasını beklemediklerini söyledi. Yıl sonunda para politikasında yumuşama beklediklerini dile getiren Morales, \"Yıl sonu politika faiz oranı tahminimiz yüzde 33 ve gelecek yıl içinse yüzde 24 seviyesinde.\" diye konuştu. TCMB'nin para politikasıyla ilgili yeterli alana sahip olduğu görüşünü ifade eden Morales, bu alanın gerektiğinde para politikasının sıkılaştırılmasında kullanılabileceğini belirtti. Türkiye'nin kredi noktasında uzun süredir güçlü yanlara sahip olduğunu vurgulayan Morales, \"Bu güçlü yanlar da düşük kamu borcu seviyesine yansımış durumda. Dış finansmana sürekli erişim, artan belirsizlik veya mali stres dönemlerinde bile çok önemlidir. (Türkiye) Dirençli ve iyi yönetilen bankacılık sektörünün yanı sıra benzer ülkelere göre yüksek kişi başına GSYH'ye sahip.\" dedi. Morales, Kur Korumalı Türk Lirası Mevduat ve Katılma Hesapları bakiyelerindeki düşüşün dövizle ilgili bazı riskleri azalttığına işaret ederek, \"Vurguladığımız bir diğer olumlu unsur da finans sektöründeki dolarizasyonun azaltılmasındaki ilerlemedir. Son birkaç aydır dolarizasyonda bir artış görmemize rağmen hala dolarizasyonun azaltılmasında ilerleme sağlanmaya devam ediliyor.\" değerlendirmesinde bulundu. Cari işlemler açığında da olumlu ilerleme sağlandığını söyleyen Morales, \"Geçmiş dönemlere kıyasla cari açığın elbette önemli ölçüde azaldığına inanıyoruz. Son veriler yıllık bazda 13 milyar dolara yaklaştığını gösteriyor.\" ifadesini kullandı. Morales, rezervlerin iyileştirilmesi, döviz kuru üzerindeki baskının azaltılması ve düşük enflasyonun sağlanması gibi konuların, Türkiye'nin kredi notunun olası yükselişi için dikkate aldıkları konular arasında bulunduğunu söyledi. Fitch Ratings Bankalar Direktörü Ahmet Kılınç da Türk bankalarında kredi büyümesinin güçlü seyretmeye devam ettiğini dile getirdi.", "summary": "Fitch Ratings Kıdemli Direktörü Erich Arispe Morales, Türkiye'nin düşük kamu borcu, dirençli bankacılık sektörü ve yüksek kişi başına GSYH ile güçlü yanlara sahip olduğunu belirtti. Türkiye'nin para politikasında yıl sonunda yumuşama beklediklerini ve TCMB'nin politika faizinin yüzde 33 olacağını tahmin ettiklerini söyledi. Ayrıca, döviz risklerini azaltan Kur Korumalı Mevduat hesapları ve finans sektöründeki dolarizasyonun düşmesi gibi gelişmeleri olumlu buldu. Cari açıkta da iyileşme olduğunu vurgulayan Morales, Türkiye'nin kredi notunun artışı için rezervlerin güçlendirilmesi ve enflasyonun düşürülmesinin önemli faktörler olduğunu ifade etti."}
{"text": "Merkeze bağlı Yeniköy köyünde Ziraat Mühendisi Fatih ve Emre Tahtalı kardeşlere ait 29 dekarlık serada marul hasadı törenle gerçekleştirildi. Hasat yapılan serada yıllık 180 bin marul üretiliyor. Toplanan marullar çevre illerin sebze ihtiyacına da katkı sunuyor. Vali Hamza Aydoğdu, törendeki konuşmasında, kentte su sıkıntısının olmadığını, arazilerin serada üretim yapmak için bereketli olduğunu ve yeni desteklerle üretim potansiyelin artırılacağını söyledi. Valilik, İl Özel İdaresi ile Tarım ve Orman İl Müdürlüğü tarafından sağlanan destekle Erzincan'ın serada ve tarımda Türkiye’nin cazibe merkezi olabileceğini aktaran Aydoğdu, şunları kaydetti: \"Bugünkü dünyada üretim yapmadan ayakta durma şansınız yok, üretim yapmadan yaşama şansınız yok. Çünkü dünya giderek tüketim toplumu haline geliyor. Bundan 10 yıl sonra bu kaynakların ne kadar değerli, ne kadar kıymetli olduğunu hep birlikte göreceğiz. Bu topraklar üzerinde inşallah seraları öyle bir hale getirmeliyiz ki, gökyüzünden baktığımız zaman Erzincan’ın bütün topraklarını seralar kaplamalı.\" Belediye Başkanı Bekir Aksun ise Erzincan’ın önceliği tarım olduğunu ve bunun için de yapılması gerekenlerin en kısa zamanda hayata geçirilmesi gerektiğini belirtti. Tarım ve Orman İl Müdürü Alper Koçaker de Tarım ve Orman Bakanlığının genç ve kadın çiftçilere yönelik desteklemelerinin sürdüğünü ifade ederek, şunları kaydetti: \"Amacımız kırsaldaki nüfusu gençleştirmek. Şu an burada 29 dekar alana kurulu bir sera bulunuyor. İnşallah bugün marul hasadı yapacağız ama seramızın sahibi Erzincan’da 2 yıldır yeni bir üretim metodu geliştiriyor. Aynı anda bu serada şu an iki ürünü birlikte göreceksiniz. Hem iki sıra domates hem de ortasında marul. İki ürünün aynı anda yetişebileceğini üreticimiz bize gösteriyor.\" Programa, Vali Yardımcısı Yusuf İzci, Tarım ve Kırsal Kalkınmayı Destekleme Kurumu Erzincan İl Koordinatörü Metin Bektaş ile bazı kamu kurumlarının müdürleri katıldı.", "summary": "Erzincan'ın Yeniköy köyünde, Ziraat Mühendisi Fatih ve Emre Tahtalı kardeşlere ait 29 dekarlık serada marul hasadı törenle gerçekleştirildi. Yıllık 180 bin marul üretilen serada, çevre illerin sebze ihtiyacına katkı sağlanıyor. Vali Hamza Aydoğdu, Erzincan'ın tarımda Türkiye'nin cazibe merkezi olma potansiyeline sahip olduğunu vurguladı. Belediye Başkanı Bekir Aksun, tarımın Erzincan için öncelik olduğunu belirtti. Tarım ve Orman İl Müdürü Alper Koçaker ise, genç ve kadın çiftçilere yönelik desteklemelerin devam ettiğini ifade etti."}
{"text": "Elektronik Ticaret İşletmecileri Derneği (ETİD) Başkanı Hakan Çevikoğlu, AA muhabirine yaptığı açıklamada, tüketicilerin günlük ihtiyaçlarının yanı sıra özel günlerde yaptığı alışverişlerde de artık e-ticaret sitelerini tercih ettiğini belirterek, \"Anneler Günü için yapılan internet alışverişlerinde genellikle kuyumculuk sektörü öne çıkıyor. Ayrıca kişisel bakım ve aksesuar kategorisindeki ürünler ile küçük ev aletleri satışlarında da ciddi artış yaşanıyor. Çevrim içi çiçek ve çikolata siparişlerinde de yoğun talep bekliyoruz.\" ifadelerini kullandı. Dijital dönüşümün ivme kazandığı son dönemde, e-ticaret sektöründeki hareketliliğin istikrarlı bir şekilde artış gösterdiğine işaret eden Çevikoğlu, internetten alışveriş yapma alışkanlıklarının güçlenmesiyle birlikte, tüketicilerin hem ürün çeşitliliğine ulaşımda hem de hızlı ve pratik teslimat süreçlerinde sağlanan kolaylıklar doğrultusunda çevrim içi alışverişe yöneldiğini dile getirdi. Çevikoğlu, artan taleple birlikte, e-ticaret platformlarında sunulan ürün çeşitliliğinin önemli ölçüde genişlediğini kaydederek, \"Anneler Günü, yılbaşından sonra Türkiye'de en çok hediyelik ürün alışverişi yapılan ikinci gün. Her yıl mayıs ayının ikinci pazar gününde kutlanan Anneler Günü'ne yönelik etkili kampanyalarla e-ticaret sitelerinin satışlarında önemli ölçüde artış yaşanıyor. Anneler Günü'nde 10 milyar liranın üzerinde işlem hacmi bekliyoruz.\" diye konuştu. Alışveriş yapılacak internet sitesinin, Ticaret Bakanlığı tarafından oluşturulan ve belirli güvenlik ile şeffaflık kriterlerini karşılayan e-ticaret sitelerine verilen Güven Damgası'na sahip olup olmadığının kontrol edilmesi gerektiğine dikkati çeken Çevikoğlu, şunları kaydetti: \"Bu sertifika, güvenli alışveriş deneyimi için önemli bir güven göstergesidir. Ayrıca, alışveriş yapılacak sitenin alan adı (domain) ve uzantısı dikkatlice incelenmeli, sahte veya taklit sitelerden kaynaklanabilecek mağduriyetlerin önüne geçilmelidir. Çevrim içi ödeme yapmak istemeyen tüketiciler için ise kapıda ödeme seçeneği, alternatif ve güvenli bir yöntem sunmaktadır. Bu yöntemi kullanmadan önce satıcının kapıda ödeme hizmeti sunup sunmadığı ve iade/iptal koşullarına ilişkin detaylar mutlaka incelenmelidir. Bunlara ek olarak, ödeme aşamasında SSL sertifikasının varlığına dikkat edilmeli, mümkünse 3D Secure gibi ek güvenlik adımları kullanılan ödeme yöntemleri tercih edilmelidir.\" Türkiye Odalar ve Borsalar Birliği (TOBB) E-ticaret Meclis Üyesi Cenk Çiğdemli de Anneler Günü döneminde en çok elektronik ev aletleri, mutfak ürünleri, isme özel hediyelik eşyalar satıldığını kaydederek, \"Etkinlik programları da son yıllarda en çok satışı yapılan hediye seçenekleri arasında yer alıyor. Tekstil ürünleri, çanta, parfüm ve ayakkabı ise bir klasik olarak her zaman en çok tercih edilenler arasında. Sepet ortalamaları bu dönemde bir önceki haftaya kıyasla en az 2 kat artış gösteriyor.\" diye konuştu. İnternet alışverişi yaparken, web sitesinin gerçek olup olmadığını birkaç kez kontrol etmek gerektiğine işaret eden Çiğdemli, \"Sitenin iletişim bilgileri, SSL Sertifikası kesinlikle kontrol edilmeli. SSL sertifikası olup olmadığı, siteye girildiğinde adres barının sol köşesinde bulunan kilit işareti ile anlaşılabilir. Kilit işaretinin olmaması, dolandırıcılık niyeti olmasa bile o sitenin güvenilir olamayacağı anlamına gelir. Sitenin adres, şirket ve telefon bilgileri de kontrol edilmeli.\" ifadelerini kullandı. Çiğdemli, telefonla ya da mesajla kredi kartı bilgilerinin kimseye verilmemesi gerektiğini belirterek, sanal kart kullanılması tavsiyesinde bulundu. Satın alınacak ürünlerin diğer e-ticaret platformlarındaki fiyatlarına da bakılması gerektiğine dikkati çeken Çiğdemli, şunları kaydetti: \"İnanılmayacak kadar büyük bir indirim söz konusuysa o siteden derhal çıkılmalı. Alışverişi kendi cihazlarınızla yapın. Halka açık Wi-Fi noktalarından alışveriş yapmamaya çalışın. Her internet bağlantısı, online ödemeler için yeteri kadar güvenli değildir. Online adres çubuğunu her zaman kontrol edin. Tanınmış bir siteyi gördüğünüzde bile tedbiri elden bırakmayın. Dolandırıcılar orijinal emsalleriyle neredeyse tamamen özdeş olan sahte web siteleri oluşturabilirler. Gözünüz URL'nin yani adres çubuğunun üzerinde olsun. Sahte siteler, taklit etmeye çalıştıkları resmi sitelerden farklı internet adresleri kullandıkları için kolayca tespit edilebilirler. Alışverişten sonra ekstrelerinizi kontrol edin. Banka ve kredi kartı hesap bakiyelerini kontrol etmek, özellikle normale göre yoğun alışveriş yapılan dönemlerin ardından her zaman iyidir.\"", "summary": "Elektronik Ticaret İşletmecileri Derneği (ETİD) Başkanı Hakan Çevikoğlu, Anneler Günü'nde e-ticaret sitelerinde kuyumculuk, kişisel bakım ve küçük ev aletleri satışlarının arttığını belirtti. Çevikoğlu, Anneler Günü'ne yönelik kampanyalarla 10 milyar TL işlem hacmi beklediklerini söyledi. Ayrıca, güvenli alışveriş için Güven Damgası'na sahip sitelerin tercih edilmesi gerektiğini vurguladı. TOBB E-ticaret Meclis Üyesi Cenk Çiğdemli ise, Anneler Günü'nde en çok satılan ürünlerin elektronik ev aletleri, mutfak ürünleri ve isme özel hediyelikler olduğunu belirtti. Çiğdemli, alışveriş yaparken sitenin güvenliğini kontrol etmeyi ve dolandırıcılıkla mücadele etmek için dikkatli olunması gerektiğini ifade etti."}
{"text": "Kulüpten yapılan açıklamaya göre, Tüpraş Stadı'nda saat 17.00'de yapılacak idmanı izlemek isteyen Beşiktaş logolu Passolig kart sahibi futbolseverler, öncelikle doğu alt tribünden sonra da gerek duyulması halinde doğu üst tribün biletlerini ücretsiz olarak bugün saat 16.00'dan itibaren Tüpraş Stadı Bilet Satış Gişesi'nden, passo.com.tr web sitesi ve Passo akıllı telefon uygulaması üzerinden alabilecek. Bilet satın alacak tüm taraftarların Passolig kart sahibi olması gerekirken bir kişi kendisi ile birlikte toplam beş kişi adına bilet satın alabilecek. Passolig kartı henüz eline ulaşmayan taraftarlar ise tek maçlık geçiş kartını Tüpraş Stadı Bilet Satış Ofisi'nden teslim alarak ya da telefona Passo uygulamasını indirerek stada giriş yapabilecek.", "summary": "Beşiktaş taraftarları, Tüpraş Stadı'nda yapılacak idmanı ücretsiz izlemek için, Passolig kartlarına sahip olmaları gerekmektedir. Bugün saat 16.00'dan itibaren taraftarlar, doğu alt tribünü için biletlerini Tüpraş Stadı Bilet Satış Gişesi, passo.com.tr ve Passo uygulaması üzerinden alabilir. Bir kişi, kendisiyle birlikte toplam 5 kişi için bilet alabilir. Passolig kartı olmayanlar, tek maçlık geçiş kartı alarak stada giriş yapabilir."}
{"text": "Bakanlıktan yapılan açıklamaya göre, Gençlik Hizmetleri Genel Müdürlüğünce her sene olduğu gibi 2025'te de gençlere yönelik \"Deniz (Mavi) ve Doğa (Yeşil) Yaz Gençlik Kampları\" düzenlenecek. Kamplara katılmak isteyen 12-25 yaş arasındaki gençler, ilk 5 dönem için 9 Haziran'a kadar başvuruda bulunabilecek. Kalan dönemler için son başvuru tarihi 13 Temmuz olarak belirlenirken, başvurular \"e-genc.gsb.gov.tr\" adresinden yapılabilecek. Çevrim içi başvuru yapma imkanı bulunmayan gençler, illerindeki en yakın Gençlik Merkezi'ne giderek başvurularını yetkililer aracılığıyla gerçekleştirebilecek. Gençlik ve Spor Bakanı Osman Aşkın Bak, sosyal medya hesaplarından yaptığı paylaşımda, \"Sevgili gençler, beklediğiniz an geldi. 2025 GSB Yaz Gençlik Kampları için başvurular başladı. Bu yaz da yeni dostluklar, unutulmaz hatıralar ve eğlenceli aktiviteler sizleri bekliyor.\" ifadelerini kullanarak gençleri başvuru yapmaya davet etti. Kamplara başvuru yapanlar arasında Bakanlığa bağlı Gençlik Merkezlerine üye olanlara, eğitim hayatında başarılı olduğunu belgeleyenlere, son 3 yıl boyunca başvurmuş ancak kampa gidememiş gençlere öncelik tanınacak. Kamplara başvuru yapan şehit ve gazi yakını (kardeş veya çocuk) olan gençlerin başvuruları ise doğrudan onaylanacak. Katılımcıların ulaşım, konaklama ve yemek ihtiyaçları önceki yıllarda olduğu gibi GSB tarafından karşılanacak. Gençlere, kamp süresince ve yolculuk boyunca seyahat ve sağlık sigortası yapılacak. Kamplarda kız ve erkek dönemleri ayrı ayrı olarak planlanırken, her kamp dönemi 6 gün sürecek. Gençlik kampları hakkında detaylı bilgiler \"genclikhizmetleri.gov.tr\" adresinden öğrenilebilecek.", "summary": "2025'te de düzenlenecek \"Deniz ve Doğa Yaz Gençlik Kampları\"na 12-25 yaş arasındaki gençler başvuru yapabilecek. Başvurular 9 Haziran'a kadar ilk 5 dönem için, diğer dönemler için ise 13 Temmuz'a kadar devam edecek. Başvurular \"e-genc.gsb.gov.tr\" adresinden yapılabilecek veya Gençlik Merkezleri aracılığıyla da başvuru alınacak. Başvurular arasında Gençlik Merkezlerine üye, başarılı olanlar ve önceki yıllarda başvurup katılamayanlar öncelikli olacak. Kampların ulaşım, konaklama ve yemek masrafları GSB tarafından karşılanacak."}
{"text": "Krems Üniversitesinde Misafir Araştırmacı Yunus Mazı, Almanya'daki koalisyon anlaşmasının detaylarını ve Merz hükümetini bekleyen iç ve dış gündemleri AA Analiz için kaleme aldı. *** 23 Şubat 2025’te yapılan genel seçimlerin ardından Almanya, siyasi istikrar arayışı içinde yeni bir döneme girmiştir. Hristiyan Demokrat Birliği/Hristiyan Sosyal Birliği (CDU/CSU) yüzde 28,5 oyla birinci parti olurken, Almanya için Alternatif (AfD) yüzde 20,8 ile ikinci sıraya yerleşmiştir. Bu sonuç, AfD açısından şimdiye kadarki en güçlü performans olarak değerlendirilmiştir. Sosyal Demokrat Parti (SPD) ise yüzde 16,4 ile tarihinin en düşük oy oranlarından birini elde etmiştir. [1] Seçim sonrası yaklaşık 6 hafta süren müzakerelerin ardından CDU/CSU ve SPD büyük koalisyon kurma konusunda anlaşmaya varmış, CDU Genel Başkanı Friedrich Merz’in 7 Mayıs’ta Başbakan seçilmesi öngörülmüştür. [2] Koalisyonun temelinde, savunma harcamaları için borç freninin gevşetilmesi ve altyapı yatırımları için 500 milyar avroluk özel fon oluşturulması hedefi yer almıştır. 160 sayfalık koalisyon sözleşmesi doğrultusunda CDU/CSU’nun 10, SPD’nin ise 7 bakanlık alması beklenmektedir. [3][4] Almanya’daki yeni hükümet yapısı kadar muhalefet dengeleri de değişmektedir. 9 Nisan 2025 tarihli ankette AfD yüzde 25’e yükselirken, CDU/CSU yüzde 24’e gerilemiştir. [5] Bu durum, AfD’nin geçici bir protesto hareketinden kalıcı bir aktöre dönüştüğünü göstermektedir. Partinin yükselişi, özellikle göç, güvenlik ve ekonomik belirsizliklerle ilişkilidir. Doğu'da güçlü olan AfD, Batı’da destek bulmakta, bu da merkez partileri baskı altına almaktadır. Merz hükümetinin, selefi Ampel koalisyonuna kıyasla göç politikalarında daha sert bir çizgi izlemesi beklenmektedir. Görüşmelerde, Suriye ve Afganistan kökenli göçmenler için bir “geri dönüş hamlesi” öngörülmüş, bu da Merz’in savunduğu “paradigma değişimi” hedefiyle örtüşmüştür. [6] Ayrıca hükümet, “İslamcılıkla mücadele” başlığı altında Müslümanlara yönelik \"güvenlik\" odaklı politikalar benimsemektedir. Bu alan özelinde, İçişleri Bakanlığı bünyesinde kalıcı bir yapı kurulması planlanmaktadır. [7] Ancak bu yaklaşım, Müslüman topluma yönelik ayrımcılığı besleyebileceği endişesini doğurmuştur. Almanya'da 2023 yılında 88'i cami saldırıları olmak üzere 1926 İslam karşıtı olay kaydedilmiştir. [8] Bu tablo, CDU’nun toplumsal alanı yeniden kazanmak için sağa kaydığını, ancak bunun toplumsal uyum ve demokratik değerler açısından ciddi riskler taşıdığını göstermektedir. Donald Trump’ın Ocak 2025’te yeniden Amerika Birleşik Devletleri (ABD) Başkanı olması, transatlantik ilişkilerde yeni bir belirsizlik dönemini başlatmıştır. Almanya gibi dış ticarete bağımlı bir ülke için bu gelişme stratejik açıdan yakından izlenmektedir. 2024 verilerine göre, ABD 252,8 milyar avroluk ticaret hacmiyle Almanya’nın en büyük ticaret ortağına yükselerek Çin’i geride bırakmıştır. [9] Bu durum, Berlin’in Washington ile daha dengeli ve işlevsel ilişkiler kurma arayışını güçlendirmiştir. Trump yönetiminin Çin'e karşı korumacı tutumunu sürdürmesine rağmen, Almanya ile ekonomik ilişkilerdeki belirsizlikleri devam etmektedir. Bu nedenle CDU/CSU-SPD koalisyonu ABD ile ilişkilerin “olağanüstü önem taşıdığını” vurgulamakta ve Kuzey Amerika ile yakın bir işbirliği hedeflemektedir. Bu çerçevede Merz, Trump ile görüşerek “sıfır gümrük” anlayışına dayalı yeni bir ekonomik model önerisinde bulunmuştur. Merz’in önceliği Avrupa’ya vermesi ise Almanya’nın yalnızca ABD ile değil, Avrupa Birliği’nin (AB) bütünlüğüyle doğrudan çıkar ilişkisi içinde olduğunu göstermektedir. [10] Almanya, Rusya-Ukrayna Savaşı sonrası savunma politikasında yön değiştirmek ve Şansölye Olaf Scholz’un açıkladığı 100 milyar avroluk bütçeyi sürdürmek istemektedir. Koalisyon anlaşması, NATO’da daha güçlü bir rol ve buna bağlı olarak artan savunma harcamaları öngörürken, silahsızlanma ilkelerine bağlılık da sürdürülmektedir. Ukrayna’ya askeri, siyasi ve insani yardımın devamı, NATO üyelik perspektifi ve yeniden yapılanma desteği Berlin’in temel hedefleridir. Ancak bu hedefler, ordudaki yapısal eksikler, ekonomik durgunluk, enerji krizi ve Trump sonrası küresel belirsizlik nedeniyle ciddi engellerle karşı karşıyadır. Bu kırılganlık yalnızca Almanya’yı değil, Rusya-Ukrayna Savaşı, göç ve Brexit sonrası zayıflamış Avrupa’yı da etkilemektedir. Almanya’nın güvenlik politikası kıtasal düzeyde belirleyici olabilir ancak başarı şansı mevcut koşullarda sınırlı görünmektedir. Almanya’nın dış politikasında Türkiye, yalnızca coğrafi yakınlığı nedeniyle değil NATO’daki konumu, askeri kapasitesi ve bölgesel etkinliği nedeniyle stratejik bir ortak olarak değerlendirilmektedir. NATO’da ABD’den sonra en büyük ikinci askeri güce sahip olan Türkiye, özellikle göç, terörle mücadele ve bölgesel istikrar konularında Berlin için önemli bir işbirliği partneridir. Suriye krizinde üstlendiği rol ve Almanya’daki Suriyeli sığınmacıların geri dönüşü konusunda oynayabileceği pozisyon, Ankara’yı daha da merkezi hale getirmiştir. Merz’in açıklamaları, Türkiye ile ilişkilerde daha rasyonel ve jeopolitik temelli bir çizgiye geçileceğine işaret etmektedir. Merz, Türkiye’nin yalnızca askeri değil, aynı zamanda Avrupa’nın güvenlik mimarisi içinde vazgeçilmez bir aktör olduğunu vurgulamakta özellikle Rusya-Ukrayna Savaşı ve Orta Doğu’daki istikrarsızlık bağlamında Ankara ile stratejik diyaloğun zorunluluğuna dikkati çekmektedir. Suriye’nin yeniden inşası konusunda da Türkiye ile daha yakın işbirliği hedeflenmektedir [11]. Bu yaklaşım, CDU/CSU ve SPD’nin üzerinde uzlaştığı koalisyon anlaşmasına da yansımıştır. Türkiye, “NATO içindeki stratejik ortak, AB’nin komşusu ve Orta Doğu’da etkili bir aktör” olarak tanımlanmakta ve göçten güvenliğe kadar birçok alanda birlikte hareket edilmesi gereken bir ülke olarak öne çıkmaktadır. İnsan hakları ve hukuk devleti gibi konular dile getirilse de artık ilişkilerin ön koşulu olarak değil, uzun vadeli hedefler çerçevesinde değerlendirilmektedir. Bu da Berlin’in daha pragmatik ve çıkar odaklı bir çizgi izlediğini göstermektedir [12] Ayrıca Merz, Almanya’daki Türk toplumunun demokratik hayata katılımını önemsemekte, CDU’nun bu toplulukla daha güçlü bağlar kurmayı hedeflediğini ifade etmektedir. Türk kökenli milletvekillerinin varlığı ve yeniden yapılandırılması planlanan entegrasyon ağı, hem dış hem de iç politikada Türkiye ve Türk diasporasının birlikte düşünüldüğünü göstermektedir. Almanya, 2025 itibarıyla yalnızca yeni bir hükümet değil, aynı zamanda çok katmanlı krizlerle şekillenen bir geçiş dönemine girmiştir. Merz liderliğindeki koalisyon, merkez siyasetin çözülmesi, ekonomik zayıflık ve artan toplumsal kutuplaşma gibi zorluklarla karşı karşıyadır. AfD’nin yükselişi, bu krizin en görünür yansımasıdır. Merkez sağın AfD’ye yaklaşması kısa vadede stratejik bir hamle olabilir ancak bu durum demokratik normlar açısından risklidir. Dış politikada da benzer bir gerilim yaşanmaktadır. Trump’ın yeniden ABD Başkanı olmasıyla transatlantik ilişkiler belirsizleşmiş, Berlin’in ekonomik kapasitesi ile dış politika hedefleri arasındaki uyumsuzluk derinleşmiştir. Bu noktada Türkiye ile kurulacak stratejik ortaklık daha da önem kazanmaktadır. Türkiye’nin NATO içindeki konumu, göç ve güvenlik politikalarındaki rolü, Almanya açısından vazgeçilmez hale gelmiştir. Merz’in Türkiye’ye yönelik pozitif mesajları yapıcı bir başlangıç işareti verse de, bu söylemlerin uygulamaya nasıl yansıyacağı henüz net değildir. Sonuç olarak, Merz hükümeti sadece koalisyon dengesini değil, aynı zamanda Almanya’nın iç istikrarını ve Avrupa’nın güvenliğini birlikte yönetmek durumundadır. Bu hedeflerin başarılması, siyasi iradenin ötesinde, toplumsal uyum, ekonomik denge ve uluslararası ortaklıkların niteliğine bağlıdır. Bu bağlamda Türkiye ile kurulacak yapıcı işbirliği, Berlin’in önümüzdeki dönemdeki en stratejik kaldıraçlarından biri olacaktır. [1] [2] [3] [4] [5] [6] [7] [8] [9] [10] [11] [12] [Yunus Mazı, Jean Monnet Bursu kapsamında Krems Üniversitesi’nde Misafir Araştırmacı olarak çalışmalarını sürdürmektedir.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Almanya'da CDU/CSU ve SPD koalisyonu kurarak Merz'i başbakan seçmeye hazırlanıyor. Koalisyon, savunma ve altyapı için büyük yatırımlar öngörüyor. AfD'nin yükselmesi, Merz'in göç ve güvenlik politikalarında sertleşmeye gitmesine yol açacak. Türkiye, Almanya için NATO ve Orta Doğu'daki güvenlik açısından stratejik bir ortak olarak öne çıkıyor."}
{"text": "​​​​​​​Cincinnati Üniversitesinden Bekir İlhan, ABD dış politikasındaki yön değişimlerinin arka planını AA Analiz için kaleme aldı. *** Son günlerde Amerika Birleşik Devletleri'nin (ABD) Suriye, Irak ve Afrika kıtası özelinde askeri ve diplomatik faaliyetlerini azaltması gündemde. ABD'nin Irak'tan 2026 sonunda tamamen çekilmesi bekleniyor. Diğer taraftan Suriye'de asker sayısını azaltması tartışılıyor. Son olarak ABD'nin Afrika'da diplomatik varlığını azaltmayı planladığı haberler basına yansıdı. Bu hamleler her ne kadar Donald Trump'ın başkanlık görevini devralmasıyla beraber ivmelense de aslında Amerikan dış politikasında Barack Obama döneminden beri süregelen bir izleğin devamı durumunda. Başkanların yöntemleri farklılaşsa da ABD uzun bir süredir küresel, askeri ve siyasi angajmanlarını azaltma eğiliminde. ABD'nin daha az dış tehdit hissettiği bir ortamda iç politikadaki ideolojik ve ekonomik faktörler dış politika yapım sürecinde daha hakim hale geliyor. Bu da ABD'nin dünya çapındaki askeri ve politik etkisini yeniden organize etmesine neden oluyor. Bu noktada, bu eğilime zemin hazırlayan iç ve dış faktörlere yakından bakmakta fayda var. ABD güç göstergelerine bakıldığında Soğuk Savaş'ın sona ermesinden beri ciddi bir jeopolitik rakiple karşılaşmış değil. Yani kendisine hayati bir tehdit oluşturacak bir denk gücün yokluğu ABD'nin dış tehdit hissini büyük oranda azaltıyor. Tehlikenin görece olmadığı bu ortamda dış baskı az olduğu için iç siyaseti ilgilendiren faktörler dış politika gündemini daha fazla işgal ediyor. Bu anlamda Trump gibi figürler, Amerikan dış politikasının orta ve alt gelir grupları olmak üzere Amerikalı vergi mükelleflerinin sırtında bir yük olduğu iddiasını dillendiriyordu. Yine bu kesimler tarafından özellikle Amerika dış politika kurumlarının dışarıda daha elitist ve liberal ideolojik tercihlerin bayraktarlığını yaptığı ileri sürülüyordu. Amerikan dış politikasının aşırı müdahalecilik ve izolasyonculuk arasında gidip gelen bir sarkaç olduğu söylenir. Bu durum Soğuk Savaş sonrası dönemde de devam etti. ABD, 1990'lı yıllarda Bill Clinton'ın \"seçici angajman\" stratejisi bağlamında belli bölgeleri önceleyen bir politika güderek küreselleşme dalgasının iyimserlik ortamında hareket etti. ABD dış politikası daha sonra 11 Eylül'ün de etkisiyle George W. Bush yönetimiyle beraber aşırı müdahaleci bir noktaya savruldu. Ardından Obama'nın \"mevzilenme\" stratejisiyle beraber tek taraflı eylemleri azaltıp daha çok uluslararası kurumlar üzerinden maliyet bölüşümü yoluna gitti. ABD dış politikasında Trump ile beraber izolasyoncu bir tek taraflılık hüküm sürdü. Joe Biden ise Afganistan'dan çekilse de \"Amerika geri döndü\" diyerek özellikle Rusya ve Çin gibi aktörlere karşı seleflerine kıyasla daha sert ve aktif bir politika güttü. Şu anki Trump yönetiminin de ilk döneminden farklı olarak tek taraflı ve daha izolasyoncu eğilimler güttüğü görülüyor. Bu anlamda ABD küresel düzlemde müttefikleriyle ve partnerleriyle ilişkisini yeniden tanımlama yoluna gidiyor. Washington küresel, siyasi ve askeri angajmanlarını azaltarak fazla maliyet üstlenmek istemediği mesajını tüm dünyaya veriyor. Bu noktada, ABD'nin ardında bıraktığı politik boşluklara da bakmak gerek. Söz konusu boşluklar genelde bölgesel aktörler arasında bir jeopolitik rekabete yol açıyor. Bu da şiddetlenmesi halinde ilgili bölgesel aktörlerin birbirini tükettiği mücadelelere dönüşüyor. Aslında, ABD'nin bu stratejisi bir bakıma Obama döneminin de en belirgin özelliğiydi. Diğer taraftan Trump yönetimi, ABD'nin siyasi, ekonomik ve askeri etkisini uzun vadeli yatırımlar yerine daha kısa vadeli ve \"al-ver\"ci olarak nitelendirilebilecek bir mantıktan ele alıyor. Örneğin Trump, ABD’nin Uluslararası Kalkınma Ajansı (USAID) altındaki faaliyetlerini neredeyse tamamen durdurmuştu. Bu tarz kurum ve yapılar ABD için hegemonyasını sürdürme araçlarıydı. Dış yardımlar politik nüfuzdan bağımsız düşünülemeyeceği için söz konusu kurumlar kurulduğu günden bu yana hep ABD dış politika ajandası altında hareket etti. Ancak gelinen noktada mevcut Trump yönetimi tüm bunları gereksiz bir maliyet olarak görüyor. Hükümet bu durumu, gerek bütçe azaltma gerekse de faaliyetlerini durdurma yoluyla olsun kamuoyuna bir tasarruf yöntemi olarak sunmaya çalışıyor. Trump yönetimi aynı zamanda bu tür girişimleri bir jeopolitik önceliklendirme meselesi olarak tanıtıyor. Daha önemli görülen Çin gibi aktörlere yoğunlaşmak için kaynakların yeniden tahsisi şeklinde bir açıklama ilk etapta makul dursa da bunun ABD için mali anlamda marjinal etkisinin ne kadar olacağı tartışmalı. Diğer taraftan, bu girişimin Afrika'da Çin'e daha fazla alan açacağı öne sürülse de ABD'nin Çin'i Afrika'da değil Doğu Asya'da dengelemeye çalışması jeopolitik olarak daha anlamlı bir tercih. Çünkü Çin her ne kadar ekonomik olarak Afrika'ya yönelik bir atılım yapmış olsa da ABD ile askeri rekabeti daha çok kendi coğrafyasında yaşayacak. Sonuç olarak ABD, kimi yerlerde diplomatik kimi yerlerde ise askeri varlığını azaltıyor. Trump yönetimi bunu çeşitli şekillerde sunmaya çalışsa da ABD aslında düşük dış tehdit ortamında iç politik hesapların dış politikayı daha çok etkilediği bir sürecin içinde. Bu noktada, dış politika çevrelerinde, ABD'nin küresel faaliyetlerinin Amerikan halkının sırtında bir yük olduğu ve daha çok elitist bir liberal hegemonyaya hizmet ettiği anlayışı daha hakim bir konuma geliyor. Bu durum da karar alma makamlarını hedefleyen birçok siyasetçinin böyle bir söylemi merkeze almasına sebebiyet veriyor. Bu, bir geri besleme döngüsü (feedback loop) yaratarak bu görüşün kendini tekrar üretmesine ve popülerlik kazanmasına sebep oluyor. [Bekir İlhan, Cincinnati Üniversitesi, Kamu ve Uluslararası İlişkiler Fakültesinde Siyaset Bilimi alanında doktora adayıdır.] *Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "ABD, askeri ve diplomatik faaliyetlerini azaltarak dış politika angajmanlarını yeniden organize ediyor. Irak'tan çekilme ve Suriye'deki asker sayısının azaltılması gibi adımlar, Obama döneminden bu yana süregelen bir eğilimin parçası. Dış tehditlerin azalması, iç politikayı ön plana çıkarıyor ve bu, Trump yönetiminin askeri ve diplomatik yatırımları kısıtlamasına yol açıyor. ABD'nin Afrika'daki etkisi azalırken, Çin'e karşı mücadelede odak Asya'ya kayıyor. Bu durum, Amerikan halkının dış politika yükünden şikayetçi olan siyasetçilerin etkisini artırıyor."}
{"text": "Yeditepe Üniversitesi Öğretim Üyesi Doç. Dr. Furkan Kaya, Hindistan-Pakistan arasında yaşanan gerilimi ve olası sonuçlarını AA Analiz için kaleme aldı. *** Hindistan ile Pakistan arasında süregelen geleneksel gerilim, 22 Nisan 2025'te Hindistan'ın Pahalgam kasabasında düzenlenen terör saldırısında 26 turistin hayatını kaybetmesiyle had safhaya ulaştı ve iki ülkeyi savaş pozisyonuna getirdi. Hindistan, terör saldırısını üstlenen Direniş Cephesi'nin Pakistan menşeli olduğunu iddia ederken, Pakistan bu iddiaları kesin bir dille reddederek olayın bir \"sahte bayrak operasyonu\" olabileceğini savundu. Hindistan saldırı sonrası Pakistan ile olan diplomatik ilişkilerini ve İndus Suları Anlaşması'nı askıya aldı. Pakistanlı diplomatları sınır dışı etti, sınır kapılarını kapattı ve vizeleri iptal etti. Pakistan da Hint vatandaşlarına verdiği vizeleri iptal etti, hava sahasını Hindistan'a kapattı ve ticari ilişkilerini durdurdu. Ancak Pakistan tarafından en büyük tepki, İndus Suları Anlaşması'nın askıya alınmasına gösterildi. İslamabad, bunu bir \"casus belli\" yani savaş sebebi olarak değerlendirdi. Ağustos 1947'de Hindistan'ın İngiltere'den bağımsızlığını kazanmasıyla Hindistan ve Pakistan adlarıyla iki yeni devlet kuruldu. Çoğunlukla Müslümanların yaşadığı bölgeler Pakistan'a, Hindu yönetimindeki bölgeler ise Hindistan'a bağlandı. Halkının yüzde 80’i Müslüman olan Keşmir bölgesinin Pakistan ile birleşmek istemesine rağmen, Hint yönetimi altında kalması nedeniyle bu irade sahaya yansımadı. Sonuç olarak 1947-1948 yılları arasında patlak veren ilk savaş Keşmir'in ikiye bölünmesiyle neticelendi. Hindistan \"Cammu ve Keşmir\" eyaletlerini kurarken, Pakistan \"Azad Keşmir\" ve \"Gilgit-Baltistan\" bölgelerinin kontrolünü sağladı. Ancak iki ülke arasında kalıcı bir barış tesis edilemedi. 1965 ve 1971 yıllarında yaşanan savaşlar ve ardından gelen ateşkes anlaşmalarıyla belirlenen \"Kontrol Hattı\" adil bir barışın kurulmasını yine sağlayamadı. Soğuk Savaş döneminin stratejik iklimi, zaten dünyayı nükleer bir kıyamet tehdidi altında tutuyordu. İki nükleer güç arasındaki bu gerilim, dünya için sürekli bir risk unsuru oluşturdu. 1999'daki Kargil Savaşı, Kontrol Hattı üzerindeki gerginliğin zirveye çıktığı ve iki nükleer gücün savaşın eşiğine geldiği bir dönem oldu. 2001'de Hindistan Parlamentosu'na düzenlenen saldırı ve 2019 Pulwama terör saldırısı iki ülkenin yeniden savaş pozisyonuna geçmesine yol açtı. Tarihi süreç iki ülke arasındaki gerilimin sadece sınır değil, aynı zamanda din, milliyet ve kimlik temelli çatışmalardan da beslendiğini gösteriyor. Her yeni kriz, geçmişten miras kalan kırılgan konuları tetikleyerek daha büyük krizlerin kapısını aralıyor. Bugün Keşmir üzerindeki çözümsüzlük, adeta patlamaya hazır bir saatli bomba gibi bekliyor. Hindistan ve Pakistan gibi iki nükleer gücün meseleyi dini ve aşırı milliyetçi yaklaşımlarla yönetmesi, krizi daha da karmaşık ve çözümsüz hale getiriyor. İkili ilişkiler adeta bir \"Gordion düğümü\" halini almış durumda. Son terör saldırısıyla birlikte sıcak çatışma ihtimali de ciddi biçimde arttı. Bu mesele yalnızca Hindistan ve Pakistan bağlamında değerlendirilmemelidir. Son yaşanan krizin yönünü her iki ülkenin diğer küresel aktörlerle ilişkileri de belirleyecektir. Örneğin, Hindistan-Çin ilişkileri oldukça gergin bir seyir izliyor. 2020'de Galwan Vadisi'nde yaşanan sıcak çatışma, hala devam eden gerginliğin simgesi. Hindistan, Çin'e ekonomik bağımlılığını azaltmak isterken teknoloji ve altyapı alanlarında Çinli şirketlere sert düzenlemeler getirdi. 130 milyar dolarlık ticaret hacmi, ekonomik zorunlulukla stratejik rekabeti aynı anda besliyor. Himalayalar, Hindistan ve Çin arasında doğal tampon görevi görmese bu gerilimin çok daha sert çatışmalara yol açabileceği açık. Öte yandan, Pakistan ile Çin arasındaki \"demir kardeşlik\" ilişkisi giderek derinleşiyor. Çin, Pakistan'a modern savaş uçakları, insansız hava araçları (İHA) sağlıyor ve teknoloji transferi yapıyor. Çin, Birleşmiş Milletler (BM) platformlarında Pakistan'ın yanında duruyor ve Keşmir konusunda Hindistan'a karşı örtülü destek sağlıyor. Özellikle Gwadar Limanı projesi, Çin-Pakistan işbirliğinin ana omurgasını oluşturuyor. Gwadar, Çin'in Hint Okyanusu'na açılan kapısıdır. Hürmüz Boğazı'na yalnızca 400 kilometre mesafede bulunması, Gwadar’ı stratejik bir merkez haline getiriyor. Bu da Çin'in enerji güvenliği ve deniz yolları stratejileri açısından büyük bir değer taşıyor. Çin'in, Hindistan'ın Amerika Birleşik Devletleri (ABD) ile yakınlaşması ve küresel ticaret savaşlarında kuşatılması girişimlerine karşılık Pakistan ile işbirliğini daha da derinleştirdiği görülüyor. Hindistan’ın İndus Suları Anlaşması'nı askıya alması bölgedeki en tehlikeli hamlelerden biridir. 1960'ta imzalanan bu anlaşmayla İndus, Chelum ve Chenab nehirleri Pakistan'a; Ravi, Beas ve Sutlej nehirleri Hindistan'a bırakılmıştı. Bu düzenleme, şimdiye kadar iki ülke arasında yaşanabilecek olası bir su savaşını önlemişti. Pakistan'ın tarımı ve içme suyu sisteminin yüzde 80'inden fazlası İndus Nehri'ne bağlı. Dolayısıyla, Hindistan'ın suyu kısıtlaması, Pakistan için hayati bir güvenlik tehdidi anlamına geliyor. Bu da Pakistan'ı Keşmir cephesinde askeri adımlar atmaya zorlayabilir. Üstelik bu kriz sadece Hindistan-Pakistan hattını değil, Güney Asya'daki çok taraflı su işbirliklerini de çökertme riski taşıyor. Çin gibi yukarı havza ülkeleri de bu durumdan faydalanarak kendi \"su kartlarını\" daha sert oynayabilir. Eskiden geleneksel savaşlar petrol için yapılırdı. Ancak küresel ısınma ve iklim değişikliği çağında su, yeni savaşların ana cephesi haline geliyor. İçilebilir su kaynaklarının hızla tükenmesi, suyun kontrolünü stratejik bir silah haline getiriyor. Su krizinin tetikleyeceği göç dalgaları, gıda kıtlığı ve ekonomik çöküş, yalnızca bölgesel değil küresel bir felaketi beraberinde getirebilir. Ünlü İngiliz politikacı Winston Churchill Birinci Dünya Savaşı'nda \"Bizim için bir damla petrol, bir damla kandan daha değerli.\" demişti. Bugün yaşaydı Churchill belki de \"Bir damla su, bir damla petrolden daha değerli.\" diyecekti. O zaman bu tarihi süreçte oluşan yeni denklemde \"Bir damla su, iki damla kan\" demek oluyor. Daha kanlı ve sonu gelmeyen savaşların ikamesi mümkün olmayan su sebebiyle çıkması oldukça muhtemel görünüyor. Hindistan-Pakistan arasındaki su meselesinin benzeri, Türkistan'daki Fergana Vadisi'nde de yaşanıyor. Özbekistan, Kırgızistan ve Tacikistan arasında kalan Fergana Vadisi, Türkistan'ın en verimli ancak en kırılgan su havzası. Vadinin ekonomisi yüzde 70 oranında tarıma dolayısıyla su kaynaklarına dayalı. 2010 ve 2021'de Kırgızistan ile Tacikistan arasında su temelli silahlı çatışmalar yaşandı. Özbekistan zaman zaman su kartını kullanarak komşularına baskı kurdu. Rusya, Çin ve ABD gibi küresel aktörler de bu bölgeyi yakından takip ediyor. Hindistan-Pakistan arasındaki su anlaşmasının bozulması, Fergana gibi hassas bölgelerde de benzer çatışmaları tetikleyebilir. Su, sadece hayat kaynağı değil, artık bir savaş gerekçesi haline geliyor. Eğer dünya genelinde su politikası doğru yönetilmezse, önü alınamaz sınır çatışmaları, göç krizleri ve büyük güçlerin dolaylı müdahaleleri kaçınılmaz olabilir. [Doç. Dr. Furkan Kaya, Yeditepe Üniversitesi Öğretim Üyesidir.] * Makalelerdeki fikirler yazarına aittir ve Anadolu Ajansının editöryal politikasını yansıtmayabilir.", "summary": "Hindistan-Pakistan gerilimi, 22 Nisan 2025'teki terör saldırısıyla tırmandı. Hindistan, saldırıyı Pakistan destekli olarak suçlarken, Pakistan bunu reddetti. Hindistan, diplomatik ilişkilerini askıya aldı ve İndus Suları Anlaşması'nı iptal etti. Bu, Pakistan için kritik bir güvenlik tehdidi yaratırken, Keşmir'deki durum da daha da karmaşıklaşmakta. Hindistan'ın suyu kısıtlaması, Pakistan'ı askeri adımlar atmaya zorlayabilir. Su krizleri, küresel çatışmaları tetikleyebilir. Fergana Vadisi gibi suya dayalı bölgelerde de benzer çatışmalar yaşanabilir. Su, artık bir savaş sebebi haline gelmiş durumda."}
{"text": "Ankara Cermodern'de açılan sergi Kuran'ın ilk müze sergisi olma niteliği taşıyor. Kuran'ın, tuhaflık estetiğini bir tür etik arayışa dönüştürdüğü sergide 67 eser bulunuyor. Serginin hazırlık sürecine ilişkin açıklamada bulunan Kuran, \"Başka bir sergiye hazırlanırken bu sergi devreye girdi. Benim için bir şans çünkü bir müze sergisini ilk defa yapıyorum hayatımda.\" dedi. Kuran, bireyselleşmenin çağın en büyük sorunu olduğunu belirterek, \"Herkes içine kapandı. Halbuki bizim birleşmemiz lazım. Sadece Türkiye için değil dünya için birleşmemiz, el ele vermemiz, birbirimizi sevmemiz ve anlamaya çalışmamız lazım.\" dedi. Küratörlüğünü Burak Fidan'ın üstlendiği sergi, 15 Haziran'a kadar ziyaret edilebilecek.", "summary": "Ankara Cermodern'de açılan Kuran'ın ilk müze sergisi, tuhaflık estetiğini etik arayışa dönüştüren 67 eseri içeriyor. Kuran, sergi hazırlık sürecinde ilk kez müze sergisi yapmanın heyecanını yaşadığını belirtti. Bireyselleşmenin çağın en büyük sorunu olduğunu vurgulayan Kuran, birleşmenin önemini ifade etti. Küratörlüğünü Burak Fidan'ın üstlendiği sergi, 15 Haziran'a kadar gezilebilecek."}
{"text": "Mehmet Nuri Ersoy, Cumhurbaşkanlığı Külliyesi'nde düzenlenen Vakıflar Haftası Toplu Açılış Töreni'nde yaptığı konuşmada, bir medeniyet mirasını, insanlık davasını, geçmişi koruyarak, geleceğe uzanma mücadelesini yeniden idrak ettiklerini belirtti. Haftanın hayırlara vesile olmasını dileyen Ersoy, \"Yüzlerce yıllık bu mirasın, aradan geçen bunca zamana rağmen değerinden hiçbir şey kaybetmediğini, bilakis daha büyük değer ve anlam kazandığını görüyoruz. Böylesi bir mirası var eden cümle geçmişlerimizi rahmetle, derin saygı ve şükran duygusuyla yad ediyorum.\" ifadelerini kullandı. Her özel gün ve hafta gibi Vakıf Haftası'nı da köklerinden bağımsız, onu var eden inanç ve değerlerden bihaber şekilde anlama ve hakkıyla kutlamanın mümkün olmadığını vurgulayan Ersoy, şunları kaydetti: \"Yüce Allah'ın emirlerinden, Peygamber Efendimizin hayatından ve öğütlerinden beslenerek vücut bulan vakıf anlayışı, Türk kültür ve medeniyet deryasında dalga dalga büyümüş, ecdadımızla üç kıtaya kök salıp, gölgesinde insanlığı kucaklamıştır. Bu ruh, bu anlayış ve bilinç, bugün dünyanın dört bir köşesinde mazlum ve muhtaçların umut kapısı olmuştur. Şu hususun altını önemle çizmek isterim ki, Vakıflar Genel Müdürlüğümüzün yürüttüğü çalışmaların dışında da gerek Bakanlığımız, gerekse devletimizin diğer Bakanlık ve birimleri, Sayın Cumhurbaşkanımızın liderliğinde ülkemizin yürüttüğü insan merkezli politikaların hayata geçirilmesinde daima vakıf anlayışını esas almaktadır.\" Bugüne kadar hamaset ve boş vaatlerle dile getirilmediklerini, bundan sonra da getirilmeyeceklerini vurgulayan Ersoy, çalışmalara ilişkin şu bilgileri paylaştı: \"Son 23 yılda toplam 12,3 milyar lira kaynak kullanarak tam 5 bin 927 vakıf kültür varlığının restorasyon ve onarım işini gerçekleştirdik. 2002 yılı öncesi 10 yıllık dönemde bu sayı sadece 46 idi. Yaklaşık 130 kat artıştan bahsediyoruz. Bizim sadece son iki yılda tamamladığımız restorasyon, inşa ve ihya çalışmalarımızın sayısı 302'dir. Şu anda ihalesi yapılmış olan toplam 137 vakıf kültür varlığının restorasyonu da devam etmektedir ki 2025 yılı sonuna kadar bunların 121 tanesini tamamlamış olacağız. Osmanlı emaneti gönül coğrafyamızda ise 40 çalışmayı tamamladık ve sürdürmekte olduğumuz 10 projemiz daha bulunmaktadır.\" Kahramanmaraş merkezli 6 Şubat 2023'teki asrın felaketi sonrası hasar gören 377 vakıf kültür varlığının onarım çalışmalarına da hız kesmeden devam ettiklerini bildiren Ersoy, bu yılın sonunda restorasyon işlerinin tamamlanmış olacağını söyledi. Bunların dışında yaptıkları faaliyetlere ilişkin bilgi veren Bakan Ersoy, nerede tutmaları gereken bir el, dokunması gereken bir hayat, vesile olmaları gereken bir mutluluk varsa Vakıflar Genel Müdürlüğünün orada olmaya devam ettiğini kaydetti. \"Temsil ettiğimiz vakıflar esasen üzerimizde bir hak, bir borçtur. Ne yapıyorsak hak sahiplerine emaneti iade etmek, üzerimizdeki borcu ödemek düsturuyla yapıyoruz.\" diyen Ersoy, şunları dile getirdi: \"Vakıf, insandan esere barındırdığı her can ve değerle hayatı koruma altına alan, haysiyetin ve onurun asla zedelenmediğinden, emeğin ve alın terinin zayi olmadığından, ecdadımızın emanetlerine ve gelecek nesillerimizin üzerimizdeki haklarına halel gelmediğinden emin olmak için asırlardır verilen mücadelenin adıdır. Bu mücadele sahasında bir adım dahi geri atmayacak, bu mirası yaşatmaktan hiçbir koşulda imtina etmeyecek, medeniyetimizin üzerine bina edildiği ülkülerden, milli ve manevi değerlerden ödün vermeyeceğiz. İnsanlık vicdanının durmadan kanadığı, yaraların sarılmak yerine derinleştirildiği günümüz dünyasında mazluma ve masuma sığınak, düşeni kaldıran el, çaresizlik deryasında çırpınana nefes olmaya devam edeceğiz.\" Bakan Ersoy, Cumhurbaşkanı Recep Tayyip Erdoğan'a, himayeleriyle böyle bir birlikteliği mümkün kıldıkları, istisnasız her unsuruyla milli ve manevi değerlere sahip çıkma ve yaşatma noktasında gösterdikleri sarsılmaz kararlılık ve bu yoldaki ilgi ve destekleriyle daima kendilerinin yanında oldukları için şükranlarını arz etti. Vakıflar Genel Müdürü Sinan Aksu da Cumhurbaşkanı Erdoğan'ın talimatlarıyla son bir yıl içinde restorasyonunu tamamlayarak ihya ettikleri, aralarında İstanbul Süleymaniye Külliyesi Darüşşifası, Diyarbakır Peygamberler Mezarlığı, Lefkoşe Selimiye Cami, Hatay Caferiye Mescidi, Bosna-Hersek Opiyak Tekkesi, Tokat Gök Medrese ve Arnavutluk İşkodra Camisi gibi abide eserlerin de bulunduğu 101 eseri bugün yeniden hayata kazandırmanın sevinci içinde olduklarını söyledi. \"Aile Yılı\" ilan edilen 2025'te faaliyetlerinde aileyi merkeze aldıklarını vurgulayan Aksu, şunları kaydetti: \"Sosyal yardımlaşmaya yönelik hayır hizmetleri bütçemizi artırdık, yardımlarımızı yurt genelinde ve gönül coğrafyamızı kapsayacak şekilde, vakfiye şartlarına uygun olarak yapıyoruz. Son bir yılda her kademeden 50 bin öğrencimize aylık 3 bin liraya varan karşılıksız eğitim desteği sağladık. Dar gelirli 76 bin ailemize düzenli gıda desteği verdik. Geleneksel hale getirdiğimiz iftar programlarında 81 ilimizde günlük 100 binin üzerinde vatandaşımızla, bir ay boyunca 3 milyon öğün iftar ikramıyla ramazan sevincini paylaştık. Sünnet etkinlikleri düzenledik, 1500 çocuğumuzun sünnet sevincini aileleriyle yaşadık. 250 gelinlik kızımıza 100 bin lira çeyiz desteğini bu yıl içinde veriyoruz. Ramazan ve Kurban bayramlarında 43 bin öksüz ve yetim yavrumuzun bayramlıklarını karşıladık, bayram sevinçlerine ortak olduk. Yaklaşık 7 bin engelli vatandaşımız ile öksüz ve yetim çocuğumuza aylık 6 bin 400 lira destekte bulunduk.\" Aksu, Diyanet İşleri Başkanlığının Kur'an kurslarında hafızlık yapan 3 bin hafızlık öğrencisine, hafızlıklarını tamamlayana kadar aylık 3 bin lira destekte bulunduklarını bildirdi. İstanbul, Ankara, Tokat, Nevşehir, Gaziantep ve Erzincan'da imaret geleneğini yaşatarak 8 bin vatandaşa sıcak yemek verdiklerini belirten Aksu, yakında bu illere Konya, Kastamonu, Balıkesir, Bursa ve Niğde'yi de eklediklerini dile getirdi. Bağışlanan adak ve kurban etlerini gıdaya dönüştürerek 81 ilde ihtiyaç sahiplerine ulaştırdıklarını aktaran Aksu, \"2024-2025 ramazan aylarında gönül coğrafyamız olan Bosna Hersek, Kosova, Kuzey Makedonya, Karadağ, Gazze, Suriye ve Kuzey Kıbrıs Türk Cumhuriyeti olmak üzere 7 ülkedeki kardeşlerimize 316 bin kuru gıda paketi teslim ettik.\" dedi.", "summary": "Mehmet Nuri Ersoy, Vakıflar Haftası Toplu Açılış Töreni'nde yaptığı konuşmada, medeniyet mirasının korunarak geleceğe taşınmasının önemini vurguladı. Ersoy, son 23 yılda 12,3 milyar lira ile 5.927 vakıf kültür varlığının restorasyonunun yapıldığını belirtti. Ayrıca, Kahramanmaraş depremi sonrası 377 vakıf kültür varlığının onarımının hızla devam ettiğini söyledi. Vakıflar Genel Müdürlüğü'nün sosyal yardımlarla 50 bin öğrenciye eğitim desteği, 76 bin aileye gıda desteği sunduğu ve 7 ülkede 316 bin kuru gıda paketi dağıttığı bilgisini verdi."}
{"text": "Fransız mimar Jean Nouvel’in imzasını taşıyan ve 2019 yılında Katar Emiri Şeyh Temim bin Hamed Al Sani tarafından açılışı yapılan müze, yaklaşık 140 bin metrekarelik alanda yer alıyor. Müze, doğal oluşumlu “çöl gülü” kristallerinden esinlenilmiş kıvrımlı ve iç içe geçmiş disklerden oluşan yapısıyla hem çevre koşullarına uyum sağlıyor hem de özgün bir estetik sunuyor. Müze binası, geçmişte Katar Emiri Şeyh Abdullah bin Casim Al Sani’nin konutu ve devlet merkezi olarak hizmet vermiş tarihi sarayın çevresine inşa edildi. Bu yönüyle yapı, tarihi bir süreklilik de barındırıyor. Toplam 11 salondan oluşan müze, Katar tarihini dönemsel bir anlatıyla sunuyor. Ziyaretçiler; yarımadanın yerleşim öncesi döneminden başlayarak günümüze ve hatta geleceğe dair bir yolculuğa çıkarılıyor. Her salon, kendine özgü ses, koku, ışık ve tasarımlarla ziyaretçilere çok duyulu bir deneyim yaşatıyor. Müze koleksiyonunda arkeolojik eserlerden geleneksel eşyalara, nadir el yazmalarından mücevherlere kadar birçok değerli parça bulunuyor. En dikkat çekici eserlerden biri olan ve 1865 yılında tasarlanmış olan \"Baroda Halısı\", 1.5 milyondan fazla inci, zümrüt, elmas ve yakutla süslenmiş nadide bir sanat eseri olarak öne çıkıyor. Yalnızca sergilediği koleksiyonla değil, sürdürülebilir mimarisiyle de dikkat çeken müze; “LEED Gold” (Enerji ve Çevre Dostu Tasarımda Liderlik Altın Sertifikası) ve “GSAS 4 Yıldız” gibi önemli çevresel sertifikalarla ödüllendirildi. Ayrıca, 2022 yılında \"Green Apple \" (Yeşil Elma) ödülüne, 2020 yılında ise “Leading Cultural Destinations Awards” (Kültürel Destinasyonlar Ödülleri) kapsamında iki ödüle layık görüldü. Doha’nın güneyinde, Hamed Uluslararası Havalimanı'ndan gelen ziyaretçilerin ilk karşılaştığı yapı olan Katar Ulusal Müzesi, kültür, tarih ve çağdaş tasarımı bir araya getirerek ülkenin simgelerinden biri haline gelmiş durumda.", "summary": "Katar Ulusal Müzesi, Fransız mimar Jean Nouvel tarafından tasarlanmış ve 2019 yılında açılmıştır. 140 bin metrekarelik alanda yer alan müze, çöl gülü kristallerinden esinlenmiş kıvrımlı yapısıyla çevreye uyum sağlarken estetik bir deneyim sunuyor. Tarihi bir sarayın çevresine inşa edilen müze, Katar tarihini dönemsel bir şekilde sunarak ziyaretçilere duyusal bir yolculuk yaşatıyor. Müze koleksiyonunda arkeolojik eserler, geleneksel eşyalar, nadir el yazmaları ve mücevherler bulunuyor. \"Baroda Halısı\" gibi önemli eserlerle dikkat çeken müze, çevre dostu sertifikalar ve ödüllerle de tanınmış."}
{"text": "Healthday sitesinin haberine göre, The Laringoscope dergisinde yayımlanan araştırma kapsamında yaklaşık 29 bin 700 yetişkinle anket yapıldı. Araştırmacılar Kovid-19’u şiddetli geçirme ile tat ve koku kaybı arasında bir ilişki olduğunu buldu. Kovid-19 geçiren 20 milyondan fazla Amerikalının koku ve tat duyusunu kaybettiği ve en az yüzde 25'inin bu duyuları geri kazanamadığı belirtildi. Ulusal Sağlık Görüşmesi Anketi’nin 2021 verilerini kullanan araştırmacılar, Kovid-19 geçirmiş katılımcıların yaklaşık yüzde 60'ının koku ve yaklaşık yüzde 58'inin tat duyusu kaybı yaşadığını tespit etti. Bu katılımcıların yüzde 24’ünün yalnızca kısmi bir iyileşme gösterdiği, yüzde 3'ten fazlasının koku alma duyusunda hiç iyileşme olmadığı tespit edildi. Tat alma duyusu kaybı yaşayanların yüzde 20'sinin bu duyularını kısmen geri kazandığı, yüzde 2'den fazlasın ise hala tat alamadığı kaydedildi. Çalışmanın ortak yazarlarından Dr. Neil Bhattacharyya, \"Kovid-19 kaynaklı koku kaybı yaşadığınızda çoğu insanın bu duyuyu geri kazandığını düşünürsünüz ancak ciddi oranda bu kayıp geri gelmiyor.\" dedi.", "summary": "The Laryngoscope dergisinde yayımlanan bir araştırmaya göre, Kovid-19'u şiddetli geçiren 20 milyondan fazla Amerikalı, koku ve tat duyusunu kaybetti. Anket sonuçlarına göre, Kovid-19 geçiren katılımcıların yaklaşık yüzde 60'ı koku, yüzde 58'i ise tat kaybı yaşadı. Katılımcıların yüzde 24'ü kısmi iyileşme gösterdi, yüzde 3'ü ise koku alma duyusunda hiç iyileşme yaşamadı. Tat kaybı yaşayanların yüzde 20'si tat duyusunu kısmen geri kazandı, yüzde 2'si ise hala tat alamıyor. Dr. Neil Bhattacharyya, Kovid-19 kaynaklı koku kaybının çoğu zaman geri gelmediğini belirtti."}
{"text": "DSÖ'nün Kovid-19 Aşı Bileşimi Teknik Danışma Grubu, yaptığı toplantının ardından yazılı açıklama yayımlayarak, Kovid-19 aşı formülasyonlarının bileşimi hakkında tavsiyelerde bulundu. Danışma Grubunun, mevcut Kovid-19 aşılarının performansını, virüsün gelişimi bağlamında incelediği aktarılan açıklamada, devam eden çalışmalar ve güncellemelerle dolaşımdaki varyantlara karşı aşı kaynaklı bağışıklığı geliştirmeyi amaçladığı vurgulandı. Açıklamada, \"Mevcut Kovid-19 aşıları, ciddi hastalık ve ölüme karşı yüksek düzeyde koruyucu olmaya devam ediyor. Aşı bileşiminin güncellenmesi, virüsün ve dolaşımdaki varyantların gelişimini hesaba katıyor ve semptomatik hastalığa karşı korumayı iyileştirmeyi amaçlıyor.\" ifadesi kullanıldı. Grubun, gelecekteki Kovid-19 aşı formülasyonlarının bileşimlerinde yeni varyantlar olan XBB.1'in kökeninin kullanıldığını açıkladığı da kaydedildi. DSÖ, Bağışıklık İçin Uzmanlar Danışma Grubu'nun (SAGE) Mart 2023'te güncellenen tavsiyelerine göre, mevcut onaylı Kovid-19 aşılarının kullanımını güçlü şekilde tavsiye ediyor.", "summary": "DSÖ'nün Kovid-19 Aşı Bileşimi Teknik Danışma Grubu, mevcut Kovid-19 aşılarının performansını değerlendirerek, aşı bileşimlerinin güncellenmesini önerdi. Açıklamada, mevcut aşıların ciddi hastalık ve ölüme karşı yüksek koruma sağladığı, ancak semptomatik hastalık için korumayı artırmak amacıyla bileşiminin güncellenmesi gerektiği belirtildi. Ayrıca, yeni varyantlardan XBB.1'in kökeninin gelecekteki aşı formülasyonlarında kullanılacağı ifade edildi. DSÖ, SAGE'nin 2023 Mart ayında güncellenen tavsiyelerine dayanarak, mevcut aşıların kullanımını güçlü bir şekilde tavsiye ediyor."}
{"text": "Japon hükümetinin, yasal zorunluluk olmamasına rağmen, tavsiye niteliğindeki maske yönetmeliği gevşetildi. Böylelikle, 2020'den beri yürürlükteki yüz maskesi takma yönetmeliği, ülke genelinde, kişinin kendi tercihine bırakıldı. Buna göre hava yolu, demir yolu, otobüs dahil toplu ulaşım araçlarında kişilerden maske takılması talep edilmeyecek. Eğitim kurumları, prensip gereği akademik yılın başladığı 1 Nisan'dan itibaren maske isteklerini sonlandıracak. Berberler, güzellik salonları gibi yakın temasının sürdüğü hizmet noktalarında ise müşterilerden maske takmaları istenebilecek. Konser gibi sosyal etkinliklerde de katılımcılardan, bu faaliyetleri organize edenlerin kurallarına uymaları istenecek. Yahoo Japan kuruluşunun 80 bini aşkın kişiye gerçekleştirilen çevrim içi anketinde katılımcıların yüzde 46,5'u maske takmayı sürdüreceğini beyan etti. Ankete katılanların yüzde 27'si maske takmayı bırakacağını ve katılımcıların yüzde 26'sı ise bulunduğu yere göre karar vereceğini belirtti. Japonya'da Kovid-19'un statüsü, salgın hastalıkların değerlendirildiği 5 kademeli ölçek içerisinde, en şiddetli ikinci kademede yer alıyor Başbakan Kişida Fumio hükümeti mayıs ayı başında, Kovid-19'u, verem gibi hastalıkların değerlendirildiği, en düşük seviye olan 5. kademeye indirmeyi hedefliyor.", "summary": "Japonya, 2020'den beri uyguladığı tavsiye niteliğindeki maske takma yönetmeliğini gevşetti. Bu değişiklikle, toplu taşıma araçlarında ve eğitim kurumlarında maske takılması artık zorunlu olmayacak. Ancak, bazı hizmet sektörlerinde, yakın temas gerektiren yerlerde maskeler istenebilecek. Konser gibi sosyal etkinliklerde ise organizatörlerin belirlediği kurallara uyulacak. Bir anket sonucu, Japonların yüzde 46,5'i maskelerini takmaya devam edeceğini belirtti. Hükümet, Kovid-19'u mayıs ayında en düşük risk kategorisine almayı hedefliyor."}
{"text": "AA muhabirinin aldığı bilgiye göre, haftalık çalışmasına 6 Mayıs Salı günü başlayacak TBMM Genel Kurulu'nda, Anayasa Mahkemesinin iptal kararları doğrultusunda hazırlanan ve ilk 5 maddesi kabul edilen Bazı Kanunlar ile 375 Sayılı Kanun Hükmünde Kararnamede Değişiklik Yapılmasına Dair Kanun Teklifi'nin görüşmelerine devam edilecek. Teklife göre, 112 Acil Çağrı Merkezi'ni meşgul etmek amacıyla arayarak görevlilerle konuşan veya ısrarla çağrı bırakanlara uygulanan idari para cezası 250 liradan 1500 liraya yükseltilecek. Acil Çağrı Merkezi'ne yapılan ihbarın asılsız olduğunun olay yerine giden ekiplerce tutanakla tespit edilmesi halinde ise 15 bin lira idari para cezası verilecek. Gençlik ve Spor Bakanlığı tarafından mevzuat hükümleri gereği yürütülen hizmetler kapsamında elde edilen gelirler, özel gelir olarak kaydedilecek. Bakanlık gelirleri yine Bakanlık bütçesi içerisinde kullanılacak. Tasarruf Mevduatı Sigorta Fonu'nun (TMSF) uzman ve uzman yardımcıları, sınav, yeterlilik, tez ve uzmanlığa atanma gibi hususlar bakımından Devlet Memurları Kanunu'nun ek 41. maddesindeki hükümlere tabi olarak istihdam edilecek. Üst kademe kamu yöneticisi olarak atanacaklarda aranan hizmet süresi hesabında, 4 yıllık yükseköğrenim gördükten sonra kamu kurum ve kuruluşlarında, sosyal güvenlik kurumlarına tabi olmak kaydıyla uluslararası kuruluşlar ile özel sektörde veya serbest olarak fiilen çalışılan sürelerin tamamı dikkate alınacak. Anayasa ve Adalet Komisyonları Üyelerinden Kurulu Karma Komisyonu'nda, Genel Kurul tarafından Hakimler ve Savcılar Kurulu'na (HSK) seçilecek 5 üye için 15 aday belirlenecek. Karma Komisyonca belirlenecek adaylar Genel Kurul'a bildirilecek. Daha sonra Genel Kurul'da, bu 15 aday arasından HSK'ye 5 üye seçilecek. Plan ve Bütçe Komisyonu'nda, Merkez Bankasının faaliyetlerine ilişkin bilgilendirme yapılacak. Ayrıca Komisyonun, bu haftaki diğer toplantısında Bazı Kanunlar ile 375 sayılı Kanun Hükmünde Kararnamede Değişiklik Yapılmasına Dair Kanun Teklifi ele alınacak. Teklife göre, kanunlarla veya Cumhurbaşkanlığı kararnameleriyle kurulmuş diğer kamu kurum, kurul, üst kurul ve kuruluşları tarafından mesleğe özel yarışma sınavına tabi tutulmak suretiyle yapılacak alımlarda da 35 yaş sınırı aranacak. Uyuşmazlık Mahkemesi Başkanı, Anayasa Mahkemesince kendi üyeleri arasından seçilecek. Kamu idarelerine ait taşınmazlar ile devletin hüküm ve tasarrufu altında bulunan yerler, görev ve faaliyetlerinde kullanılmak üzere TRT'ye bedelsiz tahsis edilebilecek. Kartalkaya Kayak Merkezi'ndeki Otel Yangınını Araştırma Komisyonu, Grand Kartal Otel'deki yangınla ilgili Bolu Belediyesi yetkililerini dinleyecek. Kamu İktisadi Teşebbüsleri (KİT) Komisyonu'nda, kurumların 2021 ve 2022 yıllarına ait bilanço ve netice hesaplarının görüşmelerine devam edilecek. Komisyonun, bu haftaki toplantılarında, Türkiye Radyo Televizyon Kurumu (TRT), TÜRKSAT Uydu Haberleşme Kablo TV ve İşletme A.Ş, Et ve Süt Kurumu Genel Müdürlüğü, Tarım İşletmeleri Genel Müdürlüğü, Türk Sudan Uluslararası Tarım ve Hayvancılık A.Ş, Türkiye İhracat Kredi Bankası A.Ş, Türkiye Kalkınma ve Yatırım Bankası A.Ş ve bağlı kuruluşları ile Türkiye Emlak Katılım Bankası A.Ş ve bağlı ortaklıklarının bilanço ve netice hesapları ele alınacak. Dijital Mecralar Komisyonunda, Google'ın algoritma değişikliği görüşülecek. Salı ve çarşamba günleri Meclis'te grubu bulunan siyasi partilerin grup toplantıları yapılacak.", "summary": "TBMM Genel Kurulu, 6 Mayıs'ta Anayasa Mahkemesinin iptal kararları doğrultusunda hazırlanan Kanun Teklifi'ni görüşmeye devam edecek. Teklifte, 112 Acil Çağrı Merkezi'ni meşgul edenlere para cezası artırılacak, asılsız ihbarlarda ise 15 bin lira ceza uygulanacak. Gençlik ve Spor Bakanlığı'nın gelirleri özel gelir olarak kaydedilecek. Ayrıca, TMSF uzmanları Devlet Memurları Kanunu'na göre istihdam edilecek. Komisyonlarda, Merkez Bankası bilgilendirmesi, Kamu İktisadi Teşebbüsleri'nin hesapları, TRT ve diğer kurumların bilanço görüşmeleri yapılacak. Ayrıca, Google'ın algoritma değişikliği Dijital Mecralar Komisyonu'nda ele alınacak."}
{"text": "TBMM Başkanı Numan Kurtulmuş, Çin Halk Cumhuriyeti Ulusal Halk Kongresi Daimi Komitesi Başkan Yardımcısı Şiao Cie'yi kabul etti. TBMM'nin resmi sosyal medya hesabından yapılan paylaşımda, Kurtulmuş'un, Şiao'yu kabul ettiği bildirildi.", "summary": "TBMM Başkanı Numan Kurtulmuş, Çin Halk Cumhuriyeti Ulusal Halk Kongresi Daimi Komitesi Başkan Yardımcısı Şiao Cie'yi kabul etti."}
{"text": "Cumhurbaşkanı Yardımcısı Cevdet Yılmaz, \"Şimdi beklentimiz, terör örgütünün kendi içinde bu fesih kararını ortaya koyması ve daha sonrasında da tabii silahların, her türlü terörün, şiddetin, illegal faaliyetlerin ortadan kalktığı bir ortamda herkesin demokrasi içinde düşüncelerini, fikirlerini, politikalarını ortaya koydukları, demokratik siyasetin güçlendiği bir ortamın kökleşmesidir. Bu yönde de oldukça önemli gelişmeler var.\" dedi. Ümraniye'deki Kiğı Sanayici ve İş Adamları Derneğinin açılışında konuşan Yılmaz, İstanbul'daki Bingöllü iş insanlarının ülke ekonomisine önemli katkılar sunduğunu söyledi. Yılmaz, \"Kiğı denince akla kadim bir yerleşim birimi geliyor. Bingöl'ümüzün çok önemli bir coğrafyası, bir parçası. Geçmişte çok daha fazla nüfusun yaşadığı, çok önemli bir medeniyet geçmişi olan bir yerleşim yeri ve çok eski zamanlardan beri de İstanbul'a yoğun göç vermiş bir bölgemiz.\" diye konuştu. İstanbul'da, Kiğılı çok sayıda iş insanı olduğunu vurgulayan Yılmaz, \"Burada büyümüş, sanayide, ticarette, turizmde çok farklı alanlarda çok değerli üretimler yapan ülkemizin, İstanbul'un ekonomisine katkı sunan iş dünyamız var. İş dünyamızın değişik temsilcilerinin bir araya gelerek, bu potansiyelin daha yüksek düzeylere çıkarılacağına inanıyoruz.\" ifadesini kullandı. Sanayide doygunluğa ulaşan sektörlerin Anadolu'ya yönlendirilmesinin hükümet politikası olduğunu, uyguladıkları bölgesel teşvik sistemi kapsamında en çok teşviki en az kalkınmış bölgelere verdiklerini anlatan Yılmaz, şunları kaydetti: \"Şimdi bunun meyvelerini de topluyoruz. Geçmişe göre doğuda, güneydoğuda hiçbir dönem olmadığı kadar sanayileşmenin geliştiğini görüyoruz. Emek yoğun sektörlerin, tekstil, konfeksiyon başta olmak üzere doğuda, güneydoğuda geliştiğini görüyoruz.\" Yılmaz, doğuya, güneydoğuya, yıllarca yeterince yatırım yapılmadığı için ulaşımda, eğitimde, sağlıkta çok ciddi sıkıntılar yaşandığını hatırlatarak, \"Cumhurbaşkanımız Recep Tayyip Erdoğan'ın bir zihniyeti var. Nedir o zihniyet; batıda ne varsa doğuda da o olacak, kuzeyde ne varsa güneyde de o olacak. 81 vilayetimize, 86 milyon nüfusumuza bir nazarla bakıyoruz. Aynı, eşit bir anlayışla bakıyoruz.\" dedi. Altyapı ve eğitim yatırımlarına da değinen Yılmaz, \"Bunun sonucudur ki bugün doğuda, güneydoğuda yüzlerce kilometre duble yollar inşa edildi. Bundan 20 sene önce herhalde hayal gibi görünürdü ama bugün 20 bin civarında öğrencisi olan, araştırma yapan, çok çeşitli dallarda kendini ispatlamış bir üniversite var. Bingöl artık bir üniversite şehri oldu.\" diye konuştu. Yılmaz ayrıca \"Havalimanımız Bingöl'de yine hayal edilemeyecek hizmetlerden biriydi. Öğrencilik yıllarımda bir günden bile fazla sürerdi İstanbul'dan Bingöl'e gidiş, geliş. Şimdi artık Bingöl'le İstanbul 1,5 saat mesafede. Şu anda devam eden 500 yataklı çok modern bir hastane inşaatımız var. İnşallah en kısa sürede tamamlayacağız. Onun yanında hemen 250 yataklı mevcut hastanemiz var. Dolayısıyla 750 yataklı bir sağlık kampüsüne kavuşuyor Bingöl.\" açıklaması yaptı. Geçmişte doğuda, güneydoğuda çok sıkıntılı dönemler yaşandığını söyleyen Yılmaz, \"Terör kimden gelirse gelsin, hangi isim altında yapılırsa yapılsın, ister bir etnik kimliği istismar ederek ister bir inancı istismar ederek, hangi isim altında olursa olsun terör kalkınmanın da demokrasinin de düşmanıdır.\" diye konuştu. Yılmaz, terörün olduğu yerde ne bir yatırım ne bir kalkınma ortamı olacağını ne de insanların temel hak ve özgürlüklerini istedikleri gibi yaşayabileceğini aktararak, \"Bugün doğu, güneydoğu son derece huzurlu. Bingöl'ün dağ köylerine gece yarısı istediğiniz saatte gidip gelebilirsiniz artık. 'Terörsüz Türkiye.' diyoruz. Bu sürecin tamamlanmasıyla köklü bir şekilde artık bu sorun, ülkemizin, illerimizin, bölgelerimizin gündeminden kalkacak. Terörsüz Türkiye'de hem demokrasi hem kalkınma yeni bir atmosfere kavuşacak. Çok daha etkili bir şekilde standartlarımızı yükseltmiş olacağız.\" ifadesini kullandı. İmralı'nın terör örgütüne yönelik çağrısına da değinen Yılmaz, sözlerini şöyle sürdürdü: \"Şimdi beklentimiz, terör örgütünün kendi içinde bu fesih kararını ortaya koyması ve daha sonrasında da tabii silahların, her türlü terörün, şiddetin, illegal faaliyetlerin ortadan kalktığı bir ortamda herkesin demokrasi içinde düşüncelerini, fikirlerini, politikalarını ortaya koydukları, demokratik siyasetin güçlendiği bir ortamın kökleşmesidir. Bu yönde de oldukça önemli gelişmeler var.\" Yılmaz, Cumhurbaşkanı Erdoğan'ın ortaya koyduğu vizyona dikkati çekerek, \"Cumhurbaşkanımızın Türkiye Yüzyılı vizyonu asıl çerçevemizi oluşturuyor. 'Türkiye Yüzyılı dediğimiz, Cumhuriyetimizin de ikinci yüzyılı; kardeşliğin ve huzurun yüzyılı olacak.' diyor Cumhurbaşkanımız. Aslında Terörsüz Türkiye de bu Türkiye Yüzyılı vizyonunun somut bir yansıması.\" dedi. MHP Genel Başkanı Devlet Bahçeli'ye sürece verdiği destek için teşekkür eden Yılmaz, şu ifadeleri kullandı: \"Sayın Devlet Bahçeli'nin yaptığı tarihi çağrı ve bu sürece olan desteği, katkısı çok çok kıymetli. İnşallah bütün bu süreçler tamamlandığında Türkiye köklü bir şekilde hem iç cephesini, milli birliğini, dayanışmasını ve kardeşliğini güçlendirmiş olacak hem de demokratik standartlarını, kalkınma standartlarını çok daha ileri bir seviyeye taşıyacak.\" Yılmaz, Türkiye'nin birliğini güçlendirerek, bölgedeki emperyal planlara karşı en güçlü cevabı vereceğini ve \"Terörsüz Türkiye\" vizyonuyla ülkenin geleceğe daha güçlü adımlarla ilerleyeceğini belirtti. Enflasyonla mücadeleye de değinen Yılmaz, şöyle konuştu: \"Enflasyonla büyük bir mücadelemiz var. Bir program uyguluyoruz. Geçen yıl mayıs ayında yüzde 75'in üzerinde bir oran vardı. Son geldiğimiz noktada yüzde 38'e kadar düşmüş durumda. Yıl sonuna geldiğimizde inşallah artık 20'li rakamları konuşuyor olacağız ve giderek tek haneli rakamlara doğru ülkemizi taşıyacağız. Geçici bazı etkiler olabilir ama önemli olan sizin programınızdır. Bir programınız varsa bu etkiler bir süre sonra etkisini kaybedecektir. Dünyada sadece olumsuz gelişmeler de olmuyor. Ticaret savaşları nedeniyle dünya büyüme tahminleri aşağı çekiliyor. Bu da petrol başta olmak üzere emtia fiyatlarını baskılıyor. Türkiye emtia ithal eden bir ülke olarak bundan istifade ediyor.\" Cumhurbaşkanı Yardımcısı Cevdet Yılmaz, buradaki açılışın ardından Ümraniye Mevlana Parkı'nda düzenlenen \"Vatandaş Soruyor Başkan Cevaplıyor\" etkinliğine katıldı. Ümraniye Belediye Başkanı İsmet Yıldırım ile vatandaşların talep ve görüşlerini dinleyen Yılmaz, katılımcılara teşekkür ederek, şunları söyledi: \"Bizde yönetilen-yöneten ayrımı yok, birlikte yönet var. İnsanları yönetme değil işleri yönetme anlayışı var. Bu işleri de hep birlikte yönetiyoruz. Temel önceliği de belirleyen vatandaştır bizim için, milletimizdir. AK Parti belediyeciliğine yakışır bir şekilde vatandaşımız neyi talep ediyorsa elimizdeki imkanları sonuna kadar zorlayarak bunları karşılamaya çalışacağız. Algı belediyeciliği değil hizmet belediyeciliği yapacağız. Kendimize kariyer oluşturma çabası içinde değil vatandaşa hizmet etmenin derdi içinde olacağız. Bizim belediyecilik anlayışımız böyle, böyle de devam edeceğiz.\" Yılmaz'a Ümraniye'deki programlarında İstanbul Valisi Davut Gül eşlik etti.", "summary": "Cumhurbaşkanı Yardımcısı Cevdet Yılmaz, Ümraniye'deki Kiğı Sanayici ve İş Adamları Derneği açılışında, doğu ve güneydoğudaki sanayileşmeyi artırdıklarını belirtti, terörün kalkınma ve demokrasiye engel olduğunu vurguladı. Ayrıca, enflasyonla mücadelede büyük ilerleme kaydettiklerini ve 20'li rakamları hedeflediklerini ifade etti."}
{"text": "Anadolu Ajansının global iletişim ortağı olduğu, dünyanın en büyük havacılık, uzay ve teknoloji festivali TEKNOFEST, KKTC'de devam ediyor. Festival, KKTC Cumhurbaşkanlığı himayesinde, Türkiye Teknoloji Takımı Vakfı ile Sanayi ve Teknoloji Bakanlığı yürütücülüğünde, 132 paydaş kurumla eski Ercan Havalimanı'nda düzenleniyor. Etkinliğin paydaşları arasında yer alan TSKGV, festival alanındaki standında ziyaretçileri faaliyetleri hakkında bilgilendiriyor, çocuklara özel etkinlikler gerçekleştiriyor. Vakıf ayrıca, bağışçılarından bazılarını TEKNOFEST KKTC'de ağırlayarak, vakıf şirketlerinin (ASELSAN, ROKETSAN, TUSAŞ, HAVELSAN, ASPİLSAN ve İŞBİR) alandaki stantlarını gezdirdi. Ayrıca vakıf şirketleri, bağışçıların destekleriyle hayata geçen milli teknolojileri de bağışçılara tanıttı. TSKGV Genel Müdürü Bilal Topçu, AA muhabirine yaptığı açıklamada, Kıbrıs'ın kendileri için ayrı bir önemi olduğunu belirterek, TSKGV ve vakıf şirketlerinin kuruluş hikayesinin Kıbrıs Barış Harekatı'na dayandığını söyledi. Barış harekatı esnasında duyulan ihtiyaçlar, harekat sırası ve sonrasında yaşanan ambargolar neticesinde bağımsız savunma sanayi için Türk milletinin bir araya geldiğini ve bağışlarıyla TSKGV'yi ve vakıf şirketlerini kurduğunu anlatan Topçu, şunları kaydetti: \"Şirketlerimiz, 50 yıl sonrasında sadece Türk Silahlı Kuvvetlerimizin ihtiyaçlarını değil, dost ve müttefik kardeş ülkelerin ihtiyaçlarını karşılayabilen, dünyada 200'e yakın ülkeye teknoloji, savunma ürünleri, uçaklar, platformlar satan çok güzide şirketler haline geldi. Dolayısıyla vakıf olarak burada olmak bizim için çok kıymetli. TEKNOFEST KKTC'de Kıbrıslı gençlerimizle, vatandaşlarımızla bir araya geliyoruz.\" Topçu, festival alanındaki stantlarında vakfın ve vakıf şirketlerinin hikayesini ziyaretçilerle paylaştıklarını aktararak, Türkiye'den bazı bağışçılarını etkinliğe getirdiklerini ve onlara Kıbrıs'ı ve TEKNOFEST'i gezdirdiklerini söyledi. Topçu, TSKGV'ye destek olarak şirketleri bugünlere getiren tüm bağışçılarına teşekkürlerini sunarak, sözlerini tamamladı.", "summary": "TEKNOFEST, KKTC'de devam ediyor ve TSKGV, etkinlikte vakıf şirketlerinin stantlarını ziyaretçilere tanıtarak, Kıbrıslı gençlerle buluşuyor. TSKGV Genel Müdürü Bilal Topçu, vakıf şirketlerinin 50 yıl önceki ihtiyaçlardan günümüze kadar Türk Silahlı Kuvvetleri ve dünya çapında birçok ülkenin savunma ihtiyaçlarını karşıladığını belirtti."}
{"text": "Anadolu Ajansının (AA) global iletişim ortağı olduğu, dünyanın en büyük havacılık, uzay ve teknoloji festivali TEKNOFEST KKTC, son gün etkinlikleri ile devam ediyor. Festivali değerlendiren Boğaziçi Üniversitesi Rektörü Prof. Dr. Naci İnci, AA muhabirine, TEKNOFEST'in, Milli Teknoloji Hamlesi'nin öncü etkinliklerinden biri olduğunu söyledi. İnci, TEKNOFEST'e, başladığı günden bugüne Boğaziçi Üniversitesi olarak paydaş olduklarının altını çizerek, \"TEKNOFEST, her yıl heyecanı daha çok artan, insanları daha çok motive eden, öz güveni daha çok artan bir etkinlik oldu. Bir dünya markası oldu. Bu açıdan ülkemizin çok kıymetli bir şey kazandığına inanıyorum.\" şeklinde konuştu. TEKNOFEST KKTC'ye ilginin yoğun olduğuna değinen İnci, \"Kuzey Kıbrıs Türk Cumhuriyeti'ndeki nüfusa baktığınız zaman biz bu kadar kalabalık beklemiyorduk. Çok mutlu ve gururluyuz.\" dedi. İnci, festival alanında bulunan Boğaziçi Üniversitesi standına olan ilgiden de memnun olduğunun altını çizerek, şunları kaydetti: \"Boğaziçi Üniversitesi olarak burada birkaç tane standımız var. Yapay zeka ve kimya mühendisliği ile ilgili bölümlerimiz var. Kandilli Rasathanesi'nin takip ettiği ölçümleri yapan bir bölüm var. Oldukça ilgi çekiyor. İnsanlar Kandilli'nin yaptığı ölçümleri burada canlı olarak takip ediyorlar. Özellikle bu son İstanbul depremlerinden sonra insanların deprem ölçümlerinin nasıl yapıldığına dair ciddi bir ilgisi var. Hem bilgilendirme hem de bilinçlendirme açısından önemli bir aktivite.\" İnci, TEKNOFEST'in sıradanlaşmayan bir etkinlik olduğuna vurgu yaparak, sözlerini şöyle tamamladı: \"TEKNOFEST'in en önemli özelliği heyecanının ve motivasyonun artarak devam etmesi. Bu açıdan çok sevindirici bir şey ve çok umut veriyor. TEKNOFEST'in yurt dışına daha fazla açılacağına inanıyorum.\"", "summary": "TEKNOFEST KKTC, son gün etkinlikleriyle devam ederken, Boğaziçi Üniversitesi Rektörü Prof. Dr. Naci İnci, festivalin Milli Teknoloji Hamlesi'nin önemli bir parçası olduğunu belirtti. İnci, TEKNOFEST'in her yıl artan heyecanı ve öz güveniyle dünya markası haline geldiğini vurgulayarak, Boğaziçi Üniversitesi'nin etkinlikteki ilgisinden memnuniyet duyduğunu ifade etti."}
{"text": "Türkiye Çalışmaları Kürsüsünün çalışmalarını yürüteceği Sosyal ve Siyasal Bilimler Fakültesinde düzenlenen açılış törenine Büyükelçi Egemen Bağış, Türkiye'nin Madrid Büyükelçisi Nüket Küçükel Ezberci, Avrupa Parlamentosu'nun Türkiye Daimi Raportörü İgnacio Sanchez Amor ve UCM Sosyal ve Siyasal Bilimler Fakültesi Dekanı Maria Esther del Campo Garcia'nın da aralarında olduğu davetliler katıldı. Açılışta konuşan Bağış, UCM'nin 13. yüzyıla uzanan bir geçmişe sahip olduğunu belirterek, \"Yeni kurulan bu kürsünün öğrencileri tarafından yürütülecek akademik çalışmaların özellikle Türkiye-AB ilişkileri ve Türk-İspanyol ilişkilerine getireceği katkı ve perspektifleri büyük bir heyecanla bekliyoruz.\" dedi. \"Ben her zaman Avrupa Birliği'nin tarihteki en büyük barış projesi olduğunu savundum.\" diyen Bağış, \"Ancak bu kıtasal barış projesinin küresel bir barış girişimine dönüşebilmesi için Türkiye'nin dahil edilmesi ve aktif katılımı elzemdir.\" ifadelerine yer verdi. Avrupa'nın bir yol ayrımında olduğunu, küresel rekabet, güvenlik tehditleri, teknolojik dönüşüm ve demografik baskılar arttığı yeni gerçekliğin göz ardı edilemeyeceğini vurgulayan Bağış, \"AB, hem iç dayanıklılığını hem dış etkisini artırarak stratejik olarak evrilmek zorundadır. Gerçek bir jeopolitik aktöre dönüşmelidir. Bu çerçevede, genişleme yalnızca bir politika tercihi değil aynı zamanda Birliğin geleceği için jeopolitik bir zorunluluktur.\" şeklinde konuştu. Bağış, AB'nin \"Jeopolitik bir aktör olma kapasitesini tehdit eden, kimlik temelli siyaset ve popülizmden kendini kurtararak daha büyük düşünmesi ve daha cesur hareket etmesi gerektiğini\" savundu. \"Bugün Avrupa'nın geleceği, güvenlik kavramıyla ayrılmaz biçimde iç içe geçmiştir.\" diyen Bağış, sözlerine şöyle devam etti: \"Bu güvenlik, sadece ordular ve sınırlarla değil, enerji, ticaret, teknoloji ve toplum dokusuyla da ilgilidir. Güvenlik ve istikrar sadece bir temel değil, aynı zamanda Avrupa'nın bir sonraki büyük hamlesi için sıçrama tahtasıdır. Bu geleceği şekillendirmek için üç temel ilke rehberimiz olmalıdır, iş birliği, stratejik öngörü ve karşılıklı saygı.\" Madrid Büyükelçisi Nüket Küçükel Ezberci de, \"Çok boyutlu ikili mükemmel ilişkilerin ve sürekli değişen uluslararası durumun, Türkiye ile İspanya arasındaki diplomatik ilişkilerde bir mükemmellik dönemine girilmesini sağladığını\" vurguladı. İki ülke arasındaki ilişkilerin siyasetten ekonomiye, savunma sanayinden turizme kadar her alanda giderek güçlendiğini kaydeden Ezberci, \"Mükemmellik dönemi\" olarak tanımladığı Türkiye ve İspanya ilişkilerindeki mevcut durumun küresel barış ve istikrarın sağlanması açısından büyük bir fırsat yarattığının altını çizdi. Ezberci, \"Türkiye'nin bölgesinde ve ötesinde barış, refah ve istikrarın tesisi ve güçlendirilmesinde üstlendiği rolün, Kürsünün çalışmalarına ilham kaynağı olacağına inanıyorum. Pusulamız Cumhuriyetimizin kurucusu Atatürk'ün ilkesi, rotamız ise Sayın Cumhurbaşkanımızın vizyonudur.\" dedi. UCM Sosyal ve Siyasal Bilimler Fakültesi Dekanı Maria Esther del Campo Garcia ise şöyle konuştu: \"Türkiye Çalışmaları Kürsüsü'ne büyük önem veriyoruz. Fakültemizdeki ilk kürsü olması açısından da çok önemli. İki ülke arasındaki bilimsel, akademik araştırmaların gelişmesine büyük yardımı olacaktır. Ancak şu bilinmeli sıfırdan başlamıyoruz. İspanya'da, üniversitemizde çok sayıda Türk öğrenci var. Mevcut iş birliklerini daha sağlamlaştıracak ve geliştirecek adımlar atıyoruz. Bu ittifaktan herkes, tüm taraflar faydalanacaktır.\" UCM'nin Türkiye Çalışmaları Kürsüsü Direktörlüğüne Leticia Dorsch Buzon getirildi.", "summary": "Türkiye Çalışmaları Kürsüsü'nün açılış töreni Madrid'de yapıldı. Büyükelçi Egemen Bağış, Türkiye-AB ilişkileri ve Türk-İspanyol ilişkilerinin Kürsü aracılığıyla güçlendirileceğini vurguladı. Bağış, AB'nin jeopolitik bir aktör olabilmesi için Türkiye'nin dahil olmasının önemli olduğunu söyledi. İspanya'nın Türkiye ile olan ilişkilerinin giderek güçlendiğini belirten Büyükelçi Nüket Küçükel Ezberci de, Türkiye'nin bölgedeki rolünün Kürsü çalışmalarına ilham vereceğini ifade etti."}
{"text": "Bakanlıktan yapılan açıklamaya göre, Engelli Kamu Personeli Seçme Sınavı (EKPSS-Lisans) sonuçlarına göre gerçekleştirilen atama, 62 farklı branşta uygulandı. Atamalar, adayların tercihleri de dikkate alınarak EKPSS puanı üstünlüğüne göre gerçekleştirildi. Öğretmenlerin yüzde 70'i, ilk üç tercihinden birine yerleşti. Ataması yapılan öğretmenler, 1 Eylül itibarıyla göreve başlayacak. Adayların 24 Şubat-10 Mart tarihleri arasında atamaya esas belgeleriyle başvuruları alınmıştı. Milli Eğitim Bakanı Yusuf Tekin de AK Parti TBMM Grup Toplantısı öncesinde basın mensuplarının sorularını yanıtladı. Engelli öğretmen atamalarına ilişkin soruya yanıt veren Tekin, \"Bugün itibarıyla atamalar açıklandı, sistem üzerinden. 1 Eylül itibarıyla öğretmen arkadaşlarımız görevlerine başlayacaklar. Hemen hemen yüzde 70-80'i ilk 3 tercihine yerleştiler.\" açıklamasında bulundu. CHP Genel Başkanı Özgür Özel'in \"Milli Eğitim Bakanlığında bile jammer var neden belediye başkanında olmasın?\" sözleri anımsatılan Tekin, bunu \"komedi gibi bir şey\" olarak niteledi. CHP Genel Başkanı Özel'i izlerken Aşık Mahzuni Şerif'in \"Abur Cubur Abdullah\" türküsünün aklına geldiğini ifade eden Tekin, sözlerini şöyle sürdürdü: \"Özgür Özel'in söylediği şeylerin benim açımdan artık ciddiyeti yok. 'Milli Eğitim Bakanı da jammer kullanıyor'. Bu kadar büyük bir yalan nasıl uyduruyorlar bilmiyorum. Ben yaklaşık 2 yıldır bakanım. Bakanlığımızda, bakan olarak benim ne jammer kullanmışlığım var, ne böyle bir şeye ihtiyaç duydum. Hiç böyle bir olay yok. Bakanlığımızda jammer var mı var, doğrudur ancak MEB her yıl yaklaşık 9 milyon kişiye sınav uygulaması yapar. Bu sınavların güvenliğinin sağlanabilmesi için MEB Ölçme, Değerlendirme ve Sınav Hizmetleri Genel Müdürlüğümüzün sınav hazırlama biriminin bu türden iletişim kazaları, usulsüzlük yaşamaması için tedbir olarak ihtiyaç duyduğu bir cihazdır. Bu bavulla gezdirilmez, çantaya koyup otele götürmeyiz. Bunu da biz güvenlik örgütlerinin bilgisi ve kontrolü dahilinde yürütürüz. Dolayısıyla bu bakanın şahsıyla ilgili bir jammer değil, yürüttüğümüz hizmetin niteliği ve kamu güvenliği açısından ihtiyaç duyduğumuz bir güvenlik tedbiri.\"", "summary": "Engelli Kamu Personeli Seçme Sınavı (EKPSS) sonuçlarına göre, 62 branşta atamalar gerçekleştirildi ve öğretmenlerin yüzde 70'i ilk üç tercihlerine yerleşti. Atama yapılan öğretmenler 1 Eylül'de göreve başlayacak. Milli Eğitim Bakanı Yusuf Tekin, atamaların başarıyla tamamlandığını belirtirken, CHP Genel Başkanı Özgür Özel'in jammer kullanımıyla ilgili eleştirilerine de yanıt vererek, \"Bakanlığımızda jammer kullanımı sınav güvenliği için gereklidir\" dedi."}
{"text": "Bakanlıktan yapılan açıklamaya göre, Türkiye genelindeki 23 Nisan kutlamalarının planlanmasında söz sahibi olan öğrenciler, çocuklara yönelik bir dergi çıkarılmasını önerdi. Bu öneri doğrultusunda hazırlanan Maarif Çocuk Dergisi, hem eğlenceli hem de öğretici içerikleriyle 23 Nisan'da ilk kez yayımlandı. Çocukların akademik ve kişisel gelişimlerine katkı sağlamayı amaçlayan dergi; kültürel değerler, bilim, sanat ve etkinliklerle zenginleştirildi. İlk sayıda, Türkiye'nin ilk astronotu Alper Gezeravcı ile yapılan röportaj, çocukların katıldığı resim, şiir ve kompozisyon yarışmalarında dereceye giren eserler, yazar Yalvaç Ural'dan üç yazı ile ışık ve bahar konulu bilgilendirme yazıları, hikayeler, bulmacalar ve çeşitli etkinlikler yer aldı. Her sayısı farklı temalarla hazırlanacak dergi, çocukların okuma alışkanlığını teşvik etmeyi ve üretkenliklerini artırmayı hedefliyor. Ayrıca dergide çocukların gönderdiği mektuplar, çizimler ve önerilere de yer verilecek. Böylece Maarif Çocuk Dergisi, yalnızca çocuklara yönelik bir yayın değil, onların aktif katkı sunduğu bir platform olacak. Dergi, öğretmenler, veliler ve öğrencilerden gelen geri bildirimlerle sürekli geliştirilecek. Dergiye, MEB'in internet sitesinden de ulaşılabiliyor.", "summary": "Türkiye genelindeki 23 Nisan kutlamaları için öğrencilerin önerisiyle yayımlanan Maarif Çocuk Dergisi, çocukların akademik ve kişisel gelişimlerine katkı sağlamak amacıyla eğlenceli ve öğretici içeriklerle hazırlandı. Dergi, bilim, sanat, kültürel değerler ve etkinlikler gibi konularda içerikler sunarak çocukların üretkenliğini artırmayı ve okuma alışkanlıklarını teşvik etmeyi hedefliyor."}
{"text": "Şirketten yapılan açıklamaya göre, \"Safranbolu Safranı\" konulu 35 lira (45x45 milimetre boyutunda) bedelli anma pulu ile söz konusu pula ait 70 lira bedelli ilk gün zarfı, abone sayısı kadar PTT iş yerlerinde ve şirkete ait \"www.filateli.gov.tr\" internet adresinde satışa çıkarıldı. Söz konusu filatelik ürünlerin satışıyla birlikte, Safranbolu PTT Müdürlüğü/Karabük adresinde \"Safranbolu Safranı 07.05.2025 SAFRANBOLU\" ibareli ilk gün damgası kullandırılmaya başlandı.", "summary": "\"Safranbolu Safranı\" temalı anma pulu ve ilk gün zarfı, PTT iş yerlerinde ve \"www.filateli.gov.tr\" internet sitesinde satışa sunuldu. Safranbolu PTT Müdürlüğü'nde ise \"Safranbolu Safranı 07.05.2025 SAFRANBOLU\" damgası kullanılmaya başlandı."}
{"text": "Merkezde kurs gören 6. sınıf öğrencisi Faruk Emin Göksu, 7. sınıf öğrencileri Hudeyfe Obaydioğlu, Hosni Attalah, Ahmet Yusuf Sönmez ve 5. sınıf öğrencisi Elif Ceylin Şan, oyun oynadığı sırada görme engelli arkadaşları Ali'nin yere düştüğünü görünce arkadaşları için yeni bir baston yapmak istedi. Fikirlerini merkezdeki öğrencilerden sorumlu elektrik elektronik mühendisi Yusuf Furkan Köse'yle paylaşan öğrenciler, çalışmalara başladı. Köse ve öğrencilerden oluşan teknoloji takımı, diğer bastonlardan farklı olarak mobil uygulamaya bağlanan, titreşimli ve aynı zamanda uygulama üzerinden engelli bireylerin yakınlarına bildirim gönderen \"Daha Özgür Adımlar İçin Akıllı Destek Projesi\"ni geliştirdi. Projeleriyle Anadolu Ajansının (AA) global iletişim ortağı olduğu, dünyanın en büyük havacılık, uzay ve teknoloji festivali TEKNOFEST KKTC'ye katılan öğrenciler, Sosyal İnovasyon Yarışması'nın alt kategorisi olan TÜBİTAK Sunum Ödülleri'nde üçüncülük elde etti. Elektrik elektronik mühendisi Yusuf Furkan Köse, AA muhabirine, çocukların sıfırdan eğitim alarak teknoloji takımına seçildiğini söyledi. Görme engellilerin sorunları üzerine düşünerek baston tasarladıklarını anlatan Köse, şöyle konuştu: \"Tasarladığımız baston, diğer bastonlardan farklı olarak herhangi bir engel anında hem sesli hem de titreşimli uyarı veriyor. Buradaki amacımız, bu bastonu mobil uygulamayla entegre çalıştırabilmek. Baston görme engelli bireyin ailesine bilgi verirken, bireyin kulağına bu olayı anlatıyor. Çocuğumuz herhangi bir yere gittiği zaman ailesi onu takip edebiliyor, konumundan bulabiliyor. Yaşadığı o anki sıkıntıyı, zorluğu aktif bir şekilde uygulama üzerinden takip edebiliyor.\" Köse, Talas Belediye Başkanı Mustafa Yalçın'a, Talas Belediyesi e-Spor Arena ve İnovasyon Merkezi'ne verdiği desteklerden dolayı teşekkür etti. Takım kaptanı 6. sınıf öğrencisi Faruk Emin Göksu da TEKNOFEST KKTC'de aldıkları ödülün, gelecekte şekillenen kariyerlerine önemli katkı sağlayacağını belirtti. \"Akıllı Baston\" projesinin nasıl ortaya çıktığını anlatan Göksu, \"Bizim görme engelli arkadaşımız Ali var. Ali bir gün bizimle oyun oynarken düştü. Arkadaşımızın canının acımasına hiçbirimizin gönlü el vermedi. Biz de 'Neden Ali için bir teknoloji geliştiremiyoruz' dedik. Proje için hep birlikte çalıştık, çabaladık, emek sarf ettik.\" diye konuştu. Bastonla ilgili bilgi veren Göksu, şunları kaydetti: \"Görme engelli birey altta bulunan butonu yere değdirdiğinde titreşim vermeye başlıyor. 50 santimetreden daha kısa bir mesafe algılandığında sistemin kendi titreşim motorları, sesli uyarı ve ışık duyuru sistemleri birbirine senkronize olarak ses ve titreşim oranında artma göstermektedir. Bu şekilde tizleşen ve aralıksız artan ses sensörlerimiz sayesinde görme engellilerin rahat bir şekilde uyarılmasını sağlıyor. IoT (nesnelerin interneti) ve GPS sistemiyle görme engelli bireyler olmaması gereken bir yerde bulunduğu zaman uygulama üzerinden telefona bağlanabilir ve aile yakınlarına uyarılar verilebilir. Projedeki amacımız görme engelli arkadaşımız Ali'nin mutluluğuydu. Buna vesile olduğumuz için çok mutluyuz.\" Projede tasarım ve programlamadan sorumlu 7. sınıf öğrencisi Hudeyfe Obaydioğlu ise \"Ali, saklambaç ve benzeri oyunlarda bizimle oynarken zorlanıyordu. Biz 5 arkadaş beraber toplandık, düşündük. Projeyi bulduktan sonra hocamıza sunduk. Onunla birlikte yaptık ve hazırladık. Ali bastonu ilk kullandığında çok mutlu oldu. Artık bizimle daha rahat bir şekilde oynayabiliyor, etrafa çok rahat bir şekilde uyum sağlayabiliyor. Ona yeni bir baston hediye edeceğiz.\" ifadelerini kullandı.", "summary": "Görme engelli arkadaşları için \"Daha Özgür Adımlar İçin Akıllı Destek Projesi\"ni geliştiren 6. sınıf öğrencisi Faruk Emin Göksu ve arkadaşları, mobil uygulamaya bağlı titreşimli ve sesli uyarılar veren akıllı baston tasarladılar. Proje, TEKNOFEST KKTC'de üçüncülük ödülü kazandı ve görme engellilerin daha bağımsız olmasını amaçladı."}
{"text": "Babasının plastik pencere ve kapılara direnerek ayakta tuttuğu atölyesinde yetişen Taşoğlu, mezun olduğu makine alanında çalışmayı tercih etmeyerek ahşap ustalığını öğrendi. Zamanla karkas ve kerpiçten yapılan binaları inşa etmeyi öğrenen ve bu alanda ustalaşan Taşoğlu, ekibiyle zamana yenik düşmüş sivil mimari örneklerini yeniden ayağa kaldırıyor. Sıfırdan inşa ettiği binaları yapım sürecini baştan sona fotoğraflayıp sosyal medyadaki takipçileriyle paylaşan 37 yaşındaki Taşoğlu, bitirdiği tarihi yapılardan bir hatıra kalması için de eski kapı numarası levhalarını alarak biriktiriyor. Fatih Taşoğlu, AA muhabirine yaptığı açıklamada, 1992'de Artvin'in Yusufeli ilçesinden Bursa'ya göç ettiklerini, okuldan kalan vakitlerde ve tatillerde babasının ahşap atölyesinde ona yardım ettiğini ve bu işi öğrendiğini söyledi. Yaptıkları işlerin karşılığında aldıkları olumlu geri dönüşlerle bu işi devam ettirmeye karar verdiğini belirten Taşoğlu, \"Devam ederek de bu işin tamamına hakim oldum ve kendimi vererek, severek bu işi yapmaya başladım.\" dedi. Taşoğlu, Osmanlı'dan kalan sivil mimari örneklerinin restorasyonunun yanı sıra temelden anahtar teslime kadar ahşap ve taş binaları yapabildiğini dile getirerek, \"Bursa'da tarihi eser restorasyon işleri yaptık. Bursa, bu konuda çok zengin. Zamanla yapıp söktüğümüz binalardaki yaşam tarzını öğrendik. Geçmişten bize kalanları yakalayarak, gelecekte aynı işleri yapabilme konusunda tecrübelerimizi katladık, evleri güzelleştirdik.\" diye konuştu. Bir yapıyı inşa ve restore süreçlerini anlatan Taşoğlu, şunları kaydetti: \"Proje onaylandıktan sonra bize gelir. Projeyi alırız, işleriz. Binanın temelleri genelde taş duvarı üzerine kurulur. Taş duvarı, üzerine ahşap karkas içine kerpiç, harman tuğla koyulur. Duvarlar 'horasan sıva' olur. Katlar ızgara, tavanlar, kapılar, pencereler ahşap olur. Yani tamamen doğal ürünlerle izole edilmiş bir bina. Betonarme gibi bir madde yok. Ahşap, kerpiç, yazın serin, kışın sıcak bir hava kütlesine sahip bir malzeme kullanıyoruz. Doğadaki bütün yapı taşları burada var. Herhangi bir kimyasalla karıştırılan, beton gibi sıkılaştırıp sertleştirilen bir ürün kullanmıyoruz. Doğanın içindeki malzemeyi toplayıp bir ürün çıkarıyoruz.\" Taşoğlu, bu işlerde dayanıklı ağaçların kullanımının önemli olduğunu vurgulayarak, \"Kat yükseklikleri, binanın mukavemeti için güçlü bir ağaç kullanmanız lazım. Onların birleşim noktaları, kolon ve taşıyıcı sistemleri çok önemli. Ağaç daha güçlü bir mukavemeti nasıl kazanabilir, birleşim yerlerinde birbirlerine kerterek, birleştirerek aksamını yaparız. Eskiler, büyük, güzel işler yapmış. Biz de onları görerek aynı şekilde uygulamaya ve gelecek nesiller için hafızalandırmaya devam ediyoruz.\" ifadesini kullandı. Binanın karkas kısmında, kapı, pencere ve mobilyada çam ve meşe ağacı kullandıklarını, ağaçları ilaçlayarak, uzun ömürlü bir hale getirdiklerini ifade eden Taşoğlu, 100 metrekarelik bir binanın komple anahtar tesliminin 6-12 ay sürdüğünü, ekip olarak koordine olup güzel, kullanışlı bir yapı oluşturduklarını anlattı. Taşoğlu, yeniden inşa ettiği bir tarihi yapıda çalışırken nasıl bir tarih barındırdığını, orada neler yaşandığını düşündüğünü dile getirerek, \"Burada geçmişi yakalayabiliyorsun. Buradaki hayat şartlarını, yaşanmışlıkları sen de yaşıyorsun gerçekten çünkü bir enerji var. İstesen de istemesen de vücudun o enerjiye katılıyor. Bendeki duygular çok yüksek oluyor o yüzden. Gördüğüm zaman en büyük hayranıymışım gibi bir bakıyorum.\" diye konuştu. Bir yapıyı bitirdikten sonra anı olarak kalması için binaların eski kapı numarası levhalarını alan Taşoğlu, bunlardan bir koleksiyon oluşturmak istediğini söyledi. Bursa'ya göç ettikleri 1992'de evlerin kapı ve pencerelerinin ahşap olduğunu, zamanla pencerelerin plastiğe dönüştüğünü, kapıların daha basit malzemelerden yapılmaya başladığını anlatan Taşoğlu, bu zaman zarfında babasının direnerek mesleği ayakta tutmaya çalıştığını ifade etti. Bir dönem kerpiç ve ahşap yapılarda yaşamanın zahmetli, apartman dairelerinde yaşamanın ise kolay ve rahat gösterildiğini belirten Taşoğlu, zamanla insanların plastiğin nasıl bir materyal olduğunu anladığını ve tekrar ahşaba, doğaya, eski binalara dönüşün başladığını, ahşap ve taş binaların değerini fark edenlerin bu yapılara rağbet ettiğini vurguladı. Fatih Taşoğlu, sıfırdan kerpiç ve karkas bina yapmanın maliyetinin betonarme binadan en fazla yüzde 10-20 fazla olduğunu sözlerine ekledi.", "summary": "Fatih Taşoğlu, babasının ahşap atölyesinde öğrendiği meslekle, tarihi yapıları restore ederek ya da sıfırdan inşa ederek hem geleneksel mimariyi yaşatıyor hem de ahşap, kerpiç ve taş kullanarak doğayla uyumlu binalar inşa ediyor. Sosyal medyada paylaştığı projeleriyle, ahşap ve taş yapıların değerini artırmaya çalışırken, eski kapı numarası levhaları koleksiyonu yaparak geçmişin izlerini biriktiriyor."}
{"text": "Bilkent Şehir Hastanesi Psikiyatri Uzmanı Prof. Dr. Uğurlu, AA muhabirine yaptığı açıklamada, deprem korkusunun, huzursuzluk, gerginlik, uykusuzluk gibi psikolojik belirtilerle kendini gösterdiğini söyledi. İnsanların deprem anında yaşadığı duygu değişimlerine ilişkin bilgi veren Uğurlu, \"Kişiler deprem anında kalbin hızlı çarpması, tansiyonun yükselmesi, terleme, ateş basması, bazen titreme hissinin gelmesi, dona kalma gibi belirtileri depremin neden olduğu korku ve kaygı nedeniyle yaşayabilir. Deprem anında ise yaşananlar vücudumuzun kaçabilmesi için verdiği bir cevaptır.\" dedi. Uğurlu, deprem sırasında yaşanan panik durumunun doğal olduğunu ancak kişilerin günlük yaşamlarında \"deprem olacak\" kaygısıyla yaşaması ve bu korkuların sürekli hale gelmesi durumunda profesyonel destek almalarının önemini vurguladı. Depreme yönelik hazırlığın psikolojik açıdan önemli olduğuna işaret eden Uğurlu,\"Çocuklarımıza depremi konuşarak tanıtacağız. Depremin bir yer hareketi olduğunu ve bu yer hareketinin yüzeyde birtakım değişimlere sebep olduğunu, sarsıntının ve sallanmanın depremin bir sonucu olduğunu konuşmamız lazım ki bizimle ev halkı da o anda harekete geçebilsin. Ev halkını hazır hale getirebilmekle ilgili donanımımızı sağladığımızda herkes depremle ilgili sürece daha hazır hissedecektir.\" ifadelerini kullandı. Uğurlu, deprem anında yapılacakların önceden planlanmasının, afet sırasında hızlı ve doğru hareket edebilmeye yardımcı olacağını anlatarak, \"Bu süreç içerisinde kendimizi hazır hissetmemiz oldukça önemli. Bilinçlenmek ve deprem anında bizi harekete geçiren davranışların daha önce deneyimlenmiş olması gerekiyor. Acil çıkış kapısının ve nerede toplanacağımızın belirlenmiş olması gerekiyor.\" değerlendirmesinde bulundu. Deprem anında yapılacakların önceden planlanmasının, afet anında doğru kararlar alınmasına katkı sağlayacağını vurgulayan Uğurlu, şu bilgileri verdi: \"Evde deprem anını 10-15 kez canlandırmamız oldukça kıymetli. Çünkü zihin özellikle kaygı ya da korku durumlarında hızlı harekete geçebilmek için düşünceyi ve planlama sistemini iptal etme üzerine programlanmıştır. Bu program sonucunda hızlı harekete geçmeyle refleksif bir takım davranışlarımız oluyor. Kişi her zaman alışkın olduğu şekilde davranma eğiliminde. Bu yüzden tatbikat yapmanın, depremi konuşmanın büyük önemi var. Deprem anında kişi düşünmeden, planlamadan ve sonucunu değerlendirmeden hızlı şekilde harekete geçme, kendisi için en hızlı çıkış yolunu kullanma eyleminde oluyor. Hazırlığımızı yaparsak, davranışsal olarak pratiğimize oturmuş kaçış planımız olursa, pencereden atlama gibi davranışlarda azalma görmek mümkün. Her zaman sıfıra indiremeyebiliriz çünkü hayatta kalmaya yönelik hareket ediyoruz. Bazen bu da bizim yaralanmalarla karşı karşıya kalmamıza neden oluyor.\"", "summary": "Bilkent Şehir Hastanesi Psikiyatri Uzmanı Prof. Dr. Uğurlu, deprem korkusunun psikolojik belirtilerle kendini gösterdiğini ve deprem anında yaşanan panik durumunun doğal olduğunu belirtti. Uğurlu, deprem anında yapılacakların önceden planlanmasının, afet sırasında hızlı ve doğru hareket edebilmek için önemli olduğunu vurguladı. Ayrıca, deprem hazırlıklarının psikolojik açıdan da önemli olduğuna dikkat çekerek, ailelerin ve özellikle çocukların bu konuda bilinçlendirilmesi gerektiğini söyledi."}
{"text": "Hekimoğlu, AA muhabirine, anne sütünün bebeğin ilk 6 ay tüm ihtiyaçlarını karşılayan en ideal besin maddesi olduğunu söyledi. Anne sütünde bebeğin büyümesi ve gelişmesi için gerekli olan protein ve karbonhidrat gibi besin öğelerinin bulunduğunu belirten Hekimoğlu, \"Doğumdan sonraki ilk günlerde anneden salınan süt 'kolostrum' adını verdiğimiz ilk süt olarak bilinmektedir. Bu sütün özelliği, bağışıklık maddelerini çok yoğun miktarda içeren bir süt olmasıdır. Bebek bundan ne kadar çok faydalanırsa o kadar bağışıklığı kuvvetli olacak demektir.\" değerlendirmesinde bulundu. Anne sütü alan bebeklerin ortakulak enfeksiyonu, zatürre, alerjik ve bağırsak hastalıklarına karşı daha dirençli olacağını vurgulayan Hekimoğlu, bebeklerin obezite ve diyabet gibi hastalıklara daha az yakalandığını, bu nedenle de bütün bebekler için en ideal besinin anne sütü olduğunu ifade etti. Doç. Dr. Hekimoğlu, annelerin bebeklerini sık sık emzirmeleri gerektiğini vurgulayarak, \"Anne sütünü artırmanın en iyi yolu bebeğin sık sık emmesi, annenin bol su içmesidir. Bebek ne kadar emerse, annenin o kadar çok sütü artacaktır. Bunlar süt artırıcı bizim önerdiğimiz yöntemlerdir.\" dedi. Bebeklerin her ağladığında 15-20 dakika emzirilmesinin yeterli olacağını belirten Hekimoğlu, \"Her emzirmede gelen ilk süt daha az yağ içeren ön süttür. Bebek emmeyi sürdürdükçe sütün yağ miktarı artarak son süt gelmektedir ve bu bebekler için çok değerli bir enerji kaynağıdır.\" diye konuştu. Hekimoğlu, bebeği emzirmenin anneye faydalarını ise şöyle sıraladı: \"Anneler ne kadar çok emzirirlerse doğum sonrası rahimin toparlanması o kadar fazla olmaktadır. Doğum sırasında almış oldukları fazla kiloları emzirmeyle beraber hızla verebilirler. Emzirmenin, anneleri özellikle meme, yumurtalık ve rahim kanserlerine karşı koruyucu özelliği bulunmaktadır.\" Düzenli beslenen bebeklerin ayda en az 500 gram alması gerektiğini ifade eden Hekimoğlu, altıncı aydan sonra ise ek gıdaya başlanması gerektiğini sözlerine ekledi.", "summary": "Doç. Dr. Hekimoğlu, anne sütünün bebeklerin tüm ihtiyaçlarını karşılayan en ideal besin olduğunu vurguladı ve kolostrumun bağışıklık güçlendirmede önemli bir rol oynadığını belirtti. Anne sütü ile bebeklerin birçok hastalığa karşı daha dirençli olduğunu, annelerin bebeklerini sık sık emzirmeleri gerektiğini ve emzirmenin annelere de sağlık faydaları sağladığını ifade etti."}
{"text": "Mustafa ve Fatma Kara çifti, erkek bebeklerinin doğumu için Kütahya Şehir Hastanesine başvurdu. Acil operasyona alınan Fatma Kara'nın sezaryenle doğan bebeğinin boynunda tümör tespit edildi. Yoğun bakım ünitesine alınan bebek, bir hafta sonra Çocuk Cerrahisi Uzmanı Prof. Dr. Hüseyin İlhan, Anestezi ve Reanimasyon Uzmanı Prof. Dr. Tayfun Aydın, doktorlar Serkan Telli, Merve Yaman, Süleyman Camgöz, Hüsam İbrahimoğlu, Turan Canmurat İzgi, Cemal Aksoy, Kübra İnan, Musa Turgut ve Ali Kaynak'tan oluşan ekip tarafından ameliyat edilerek, boynundaki 445 gram tümörden kurtuldu. Prof. Dr. Aydın, gazetecilere yaptığı açıklamada, Kütahya Şehir Hastanesinde acil koşullarda bir ilkin gerçekleştirildiğini söyledi. Bebeğin normal şartlarda yaşama şansının bulunmadığını belirten Aydın, \"Acil olarak getirilen 34 haftalık bebek, sezaryen ameliyatına alındı. Bir hafta sonra, 3 kilo 700 gram doğan bebeğin boyun kısmında tümör tespit ettik. Çocuk ilk doğduğunda hava yolları tıkalıydı. Bebek kordonu yeterli uzunluğa sahip olduğu için yaklaşık 12 dakikada bebeğin hava yolunun güvenliği sağlandı.\" dedi. Aydın, bebeği, anneyle ilişkisi kesildikten sonra yoğun bakıma aldıklarını kaydetti. Tümörün çıkarılması için bir hafta sonra bebeği ameliyat ettiklerini anlatan Aydın, \"Gerçekleştirdiğimiz başarılı operasyonla bebeğin boyun kısmından 445 gram tümör çıkardık. Boynundaki kitleyi çıkardıktan sonra bebek daha rahat nefes almaya başladı. Bu durum bilimsel olarak da dünyada yedinci vaka. Tıp literatürüne geçecek bir operasyonu ekibimizle yaptığımız için çok mutluyuz.\" ifadelerini kullandı. İsmi \"Mehmet Eymen\" konulan bebeğin annesi Fatma Kara da çok zor bir süreç geçirdiklerini, tümörün alınmasından sonra büyük mutluluk yaşadıklarını dile getirdi.", "summary": "Kütahya Şehir Hastanesi'nde, sezaryenle doğan Mehmet Eymen isimli bebeğin boynunda tespit edilen 445 gramlık tümör başarılı bir operasyonla alındı. Bebeğin hava yolu tıkalıydı ve tümör çıkarıldıktan sonra rahat nefes almaya başladı. Bu operasyon, dünyada yedinci vaka olarak tıp literatürüne geçecek."}
{"text": "ABD Başkanı Donald Trump, faiz oranlarını düşürmediği için FED Başkanı Jeremy Powell'ı \"büyük bir kaybeden\" olarak tanımlarken, ABD'de hisse senetleri ve doların değeri yeniden düşüşe geçti. Trump sosyal medyadan yaptığı paylaşımda, Powell'a \"Büyük bir kaybeden olan Bay Çok Geç, faiz oranlarını ŞİMDİ düşürmezse ekonomide bir YAVAŞLAMA olabilir\" diye seslendi. Trump'ın Powell'ın ABD ekonomisini ele alış biçimine yönelik eleştirileri, gümrük vergisi planlarının borsada satışlara yol açtığı ve ekonomide durgunluk korkularının artırdığı bir dönemde geldi. Trump'ın ilk döneminde FED'in başına getirdiği Powell ile artan görüş ayrılığı piyasalardaki kaosu daha da büyüttü. ABD'nin en büyük 500 şirketinden oluşan S&P 500 endeksi 21 Nisan Pazartesi günü yaklaşık %2,4 düştü. Endeks, yılbaşından bu yana değerinin yaklaşık %12'sini kaybetti. Dow Jones Endüstriyel Ortalaması %2,5 düştü ve bu yıl şimdiye kadar yaklaşık %10 değer kaybetti. Nasdaq %2,5'ten fazla düştü ve Ocak ayından bu yana yaklaşık %18 değer yitirdi. Dolar ve ABD devlet tahvilleri piyasaların çalkantılı olduğu dönemlerde genellikle güvenli varlıklar olarak kabul edilse de, son dönemdeki çalkantılardan kurtulamadı. Doların, Euro dahil bir dizi para birimi karşısındaki gücünü ölçen dolar endeksi 21 Nisan Pazartesi günü 2022'den bu yana en düşük seviyesine geriledi. Yatırımcıların Hazine tahvilini ellerinde tutmak için daha yüksek getiri talep etmesiyle, ABD devlet borç tahvillerinin faiz oranları da yükseldi. Bu arada, yatırımcıların \"güvenli liman\" aramaları nedeniyle altın fiyatı yeni bir rekor seviyeye ulaştı. Spot altın Pazartesi günü ilk kez ons başına 3.400 $ dolar sınırını aştı. Trump'ın Powell'a yönelik eleştirileri, görevdeki ilk dönemine kadar uzanıyor. Trump, seçimi kazandığından beri Powell'ı borçlanma maliyetlerini düşürmeye çağırdı. Bu da faiz indirimi anlamına geliyor. ABD Başkanı'nın son çıkışı, Powell'ın Trump'ın gümrük vergilerinin fiyatları artıracağı ve ekonomiyi yavaşlatacağı yönündeki uyarılarının ardından geldi. Trump geçen hafta Powell'ın kovulması için kamuoyu önünde çağrıda bulunmuş ve Perşembe günü sosyal medyada \"Powell'ın görevine çabucak son verilmeli\" diye yazmıştı. Merkez Bankası'nın bağımsızlık geleneği göz önüne alındığında, böyle bir hamle tartışmalı ve yasal açıdan da sorunlu. Powell geçen yıl gazetecilere Başkan'ın yasal olarak kendisini görevden alma yetkisi olduğuna inanmadığını söylemişti. Ancak Trump'ın üst düzey ekonomi danışmanlarından biri, ABD'de borsanın kapalı olduğu Cuma günü yetkililerin bu seçenek üzerinde çalıştıklarını teyit etti. Bu haber, BBC gazetecileri tarafından hazırlandı ve kontrol edildi. Bir pilot proje kapsamında çevirisi için yapay zekadan da faydalanıldı.", "summary": "ABD Başkanı Trump, FED Başkanı Jerome Powell'ı faiz oranlarını düşürmediği için \"büyük bir kaybeden\" olarak nitelendirirken, bu eleştiriler borsa ve doların değer kaybetmesine neden oldu. Trump, Powell'a faiz indirimini yapmazsa ekonominin yavaşlayabileceği uyarısında bulundu. Bu açıklamalar, S&P 500 ve diğer borsa endekslerinde büyük düşüşlere yol açtı, doların değeri düştü, ve altın fiyatları rekor kırdı."}
{"text": "ESA Bilim insanları, Evren'in genişlemesini sağlayan Karanlık Enerji adlı gizemli gücün zamanla değişebileceğini buldu. Henüz erken aşamada olan bulgu, kısmen Albert Einstein tarafından geliştirilen mevcut teoriyle çelişiyor. Bu sonuçları doğrulamak için daha fazla veriye ihtiyaç duyuluyor ancak araştırmaya dahil olan bilim insanları arasında heyecan artıyor. Bazıları, bir nesildir astronomideki en büyük keşiflerden birinin eşiğinde olabileceklerine inanıyor. Bu keşif, zaman ve mekanın doğası dahil olmak üzere Evren ile ilgili anlayışımızının temelini yeniden düşünmeye zorlayabilir. Çalışmaya katılan en temkinli ve saygın araştırmacılardan bazıları, örneğin University College London'dan Prof. Ofer Lahav bile, artan kanıtların kendisini heyecanlandırdığını söylüyor. BBC'ye verdiği demeçte, \"Bu dramatik bir an. Evren ile ilgili anlayışımızda bir paradigma değişimine tanıklık ediyor olabiliriz\" dedi. Karanlık Enerji'nin 1998'deki keşfi kendi başına bir devrim niteliğindeydi. O zamana kadar, Evren'i oluşturan Büyük Patlama'dan sonra, genişlemesinin yerçekimi kuvveti altında yavaşlayacağı görüşü hakimdi. Ancak ABD'li ve Avustralyalı bilim insanlarının gözlemleri, genişlemenin aslında hızlandığını buldu. Bunu yönlendiren kuvvetin ne olduğunu bilmedikleri için buna Karanlık Enerji dediler. DESI Bilimin en büyük gizemlerinden biri olan Karanlık Enerji'nin ne olduğunu bilmesek de gökbilimciler onu ölçebilir ve Evren'in tarihindeki farklı noktalarda galaksilerin birbirinden uzaklaşma hızlarını gözlemleyerek değişip değişmediğini anlayabilirler. Tucson, Arizona yakınlarındaki Kit Peak Ulusal Gözlemevi'ndeki Karanlık Enerji Spektroskopik Aleti (DESI) de dahil olmak üzere bu alanda yanıtlar bulmak üzere birkaç deney yapıldı. DESI 5.000 optik fiberden oluşuyor. Bunların her biri yüksek hızda galaksileri tarayan ve robotik olarak kontrol edilen ayrı birer teleskop. DESI araştırmacıları geçtiğimiz yıl, karanlık enerjinin uyguladığı kuvvetin zamanla değiştiğine dair ipuçları bulduklarında, birçok bilim insanı bunun ortadan kalkacak bir veri sapması olduğunu düşündü. Ancak bir yıl sonra bu sapma büyüdü. Portsmouth Üniversitesi'nden Prof. Seshadri Nadathur, \"Kanıtlar şimdi eskisinden daha güçlü. Ayrıca ilk yıla kıyasla birçok ek test yaptık ve bunlar bize sonuçların hesaba katmadığımız, verilerdeki bilinmeyen bir etkiden kaynaklanmadığı konusunda güven veriyor\" dedi. Veriler henüz bir keşif olarak tanımlanmalarını sağlayacak eşiği geçmedi, ancak Edinburgh Üniversitesi'nden İskoçya Kraliyet Astronomu Prof. Catherine Heymans gibi birçok gökbilimcinin bu deneyleri dikkatle izlemesine yol açtı. BBC'ye konuşan Heymans, \"Karanlık Enerji düşündüğümüzden bile daha tuhaf görünüyor. 2024'te veriler oldukça yeniydi, kimse bundan tam olarak emin değildi ve daha fazla çalışma yapılması gerektiği düşünülüyordu. \"Ancak şimdi daha fazla veri var ve bilim camiası tarafından daha fazla inceleme yapılıyor, bu nedenle 'sapmanın' ortadan kalkması ihtimali de; gerçekten büyük bir keşfe doğru ilerliyor olma ihtimalimiz de var.\" ESA Peki bu değişime ne sebep oluyor? \"Kim bilir!\" diye neşeyle itiraf ediyor Prof. Lahav. \"Bu yeni sonuç doğruysa, değişime sebep olan mekanizmayı bulmamız gerekiyor ve bu da yepyeni bir teori anlamına gelebilir, bu da bunu çok heyecan verici\" diye ekliyor. DESI, önümüzdeki iki yıl boyunca daha fazla veri toplamaya devam edecek. Gözlemlerinin kesin olarak doğru olup olmadığını saptamak için yaklaşık 50 milyon galaksi ve diğer parlak cismi ölçmesi planlanıyor. Kaliforniya'daki Lawrence Berkeley Ulusal Laboratuvarı'nda doktora sonrası araştırmacısı Andrei Cuceu, \"Evrenin bize nasıl çalıştığını anlama işindeyiz ve belki de bize düşündüğümüzden daha karmaşık olduğunu söylüyordur\" diyor Karanlık Enerji'nin doğası hakkında daha fazla ayrıntı, Avrupa Uzay Ajansı'nın (ESA) Euclid misyonu tarafından elde edilecek. DESI'den daha uzakları araştıracak ve daha da fazla ayrıntı elde edecek olan uzay teleskopu 2023'te fırlatıldı. Yeni görüntülerini 19 Mart'ta yayımladı. DESI araştırması dünya çapında 70'ten fazla kurumdan 900'den fazla araştırmacının katılımıyla gerçekleşiyor.", "summary": "ESA bilim insanları, Evren'in genişlemesini sağlayan Karanlık Enerji'nin zamanla değişebileceğini keşfetti. Bu bulgu, Einstein'ın mevcut teorisiyle çelişiyor ve Evren'le ilgili anlayışımızda büyük bir değişim yaratabilir. Karanlık Enerji'nin etkisi, zamanla değişen hızda galaksilerle yapılan gözlemlerle inceleniyor ve bu alandaki veriler, büyük bir keşfe doğru ilerlediğimizi gösteriyor. 50 milyon galaksi üzerinde yapılan araştırmalar, Karanlık Enerji'nin doğasını anlamamıza yardımcı olacak."}
{"text": "DEM Parti, hayatını kaybeden TBMM Başkanvekili ve DEM Parti İstanbul Milletvekili Sırrı Süreyya Önder'in aracına rahatsızlığından bir hafta önce suikast düzeneği konulduğu iddialarını doğruladı. DEM Parti, \"2 Nisan'da, otopark görevlisi Sırrı Süreyya Önder'in aracını kullanırken lastiklerden gelen sesten şüphelenmiş ve aracı servise götürmüştür. Yapılan incelemede, aracın sol arka lastiğini patlatabilecek, demirden yapılmış keskin bir düzeneğin yerleştirildiği tespit edilmiştir\" açıklaması yaptı. DEM Parti'nin yazılı açıklaması \"Bazı basın-yayın organlarında İmralı Heyeti Üyesi ve Meclis Başkanvekilimiz merhum Sırrı Süreyya Önder'e suikast düzenlendiğine dair haberlere ilişkin açıklama yapma ihtiyacı doğmuştur\" ifadeleriyle başlıyor. Daha sonra, \"2 Nisan'da otopark görevlisinin Sırrı Süreyya Önder'in aracını kullanırken lastiklerden gelen sesten şüphelendiği ve aracı servise götürdüğü\" vurgulanıyor. İnceleme sonucu, \"aracın sol arka lastiğini patlatabilecek, demirden yapılmış keskin bir düzeneğin yerleştirildiğinin tespit edildiği\" kaydediliyor. Önder'in olayı parti kurullarına taşıdığı, gerekli inceleme ve değerlendirmelerin yapıldığı söylenirken, şöyle devam edildi; \"Olay ve ilgili kanıtlar resmi mercilere iletilmiştir. Hem partimiz hem de Sayın Önder konunun yakın takipçisi olmuştur. \"İncelemenin hassasiyeti nedeniyle konu kamuoyuna yansıtılmamıştır. \"Yürütülen araştırma ve incelemeye ilişkin tarafımıza henüz net bir sonuç iletilmemiştir.\" İddia ilk olarak Vatan Partisi Genel Başkanı Doğu Perinçek tarafından ortaya atılmıştı. Perinçek, Ulusal Kanal'da yaptığı açıklamada Sırrı Süreyya Önder'i olası suikast girişimine karşı uyardığını söylemişti.", "summary": "DEM Parti, Sırrı Süreyya Önder'in aracına bir hafta önce suikast düzeneği yerleştirildiğini doğruladı. 2 Nisan'da, aracın lastiğinden şüphelenen otopark görevlisi, aracı servise götürdü ve yapılan incelemede sol arka lastiğini patlatabilecek keskin bir düzeneğin bulunduğu tespit edildi. Olay resmi mercilere iletildi ancak henüz bir sonuç alınmadı."}
{"text": "Newcastle Üniversitesi'nde sosyal coğrafya profesörü olan Alastair Bonnett, Dünyaya Bakışınızı Değiştirecek 40 Harita adlı kitabının girişinde \"Bu 40 haritanın her biri sarsıcı\" diye yazıyor. Her bir haritayı keşfettiğinde \"duygusal bir şok\" yaşadığını belirten Bonnett, \"Bunlar, dünyayı algılayışımıza meydan okuyan haritalar. Kimi zaman bakış açımızı genişletiyor, kimi zaman ise tamamen yıkıyorlar\" diye devam ediyor. Bonnett, coğrafya ile toplum arasındaki kesişimi inceleyen birçok çalışmanın yazarı ve kitapları Türkçe dahil 19 dile çevrildi. Bu son kitabında, antik haritalardan en ileri teknolojiyle oluşturulan haritalara kadar geniş bir yelpazeye yer veriyor. Kitaptaki haritalar, yalnızca gezegenimizi değil, uzayı da kapsıyor. Bonnett ile kitabındaki çeşitliliği ve zenginliği yansıtan altı haritayı konuştuk. 2001 yılında bir amatör tarihçi, Şanghay'daki bir antika dükkanında insanlık tarihini değiştirme ihtimaline sahip bir keşif yaptı. Bulduğu şey 1418 yılına ait bir dünya haritasıydı. Bu harita, Amerika'yı da içeriyordu ve Kristof Kolomb'un kıtaya ulaşmasından 70 yıl önce çizilmişti. Haritayı yapan kişi Antarktika da dahil sadece tüm kıtaları şaşırtıcı bir doğrulukla çizmekle kalmamış, aynı zamanda çeşitli açıklamalar da eklemişti. Örneğin, Afrika hakkında \"Buradaki insanların derisi siyah cila gibidir\" yazarken, Güney Amerika hakkında \"İnsanlar kurban olarak kullanılır ve ateşe taparlar\" ifadelerine yer verilmişti. 1418 Haritası'na dair haberler dünya çapında yankı uyandırdı. BBC Mundo'ya konuşan Bonnett, \"Çinlilerin Amerika'yı Avrupalılardan önce keşfettiği fikri çok önemli\" diyor. Üstelik bu keşif, efsanevi Çinli kâşif Zheng He liderliğindeki bir keşif heyeti tarafından gerçekleştirilmişti. Ancak bir sorun vardı: Harita tamamen sahteydi. Bonnett'e göre harita, o kadar ayrıntılı ki Çinlilerin dünya hakkında bu kadar çok bilgiye sahip olması için bir sürü üst üste yapılmış keşif seferlerinin kaydedilmiş olması gerekirdi. Kitabındaki tek sahte haritanın bu olduğunu belirten Bonnett, \"Ama yine de ilginç, çünkü tarihin çeşitlendirilmesine yönelik büyük bir iştah olduğunu gösteriyor\" diyor. Ona göre Çin, \"dünyanın en olağanüstü haritacılık geleneğine sahip ülkesi\" ve Zheng He'nin Güneydoğu Asya, Arap Yarımadası ve Afrika Boynuzu'ndaki keşifleri dünya üzerinde büyük bir etki bıraktı. \"Bu haritayı, Çin'in gerçekten dünyayı keşfettiğini ve bunun üzerine konuşmamız gerektiğini göstermek için dahil ettim. Ancak bunun için uydurma hikâyelere ihtiyacımız yok. Çin'in haritacılık mirası zaten kendi başına yeterince etkileyici.\" 'Modern' haritaların hepsinin yollar ve şehirlerden oluştuğunu kaydeden Bonnett, iki Aztek haritasından bahsettiği bölümde \"Ancak birçok 'modern öncesi' haritada sihir ve anlatı da işlendi\" diyor. Bu iki harita Codex Quetzalecatzin ve Codex Nuttall. Codex Quetzalecatzin, 1593 yılına, yani İspanyol fatihlerin gelişinden sonraya aitken, Codex Nuttall ondan yüz yıl önce yapılmış. İkisi de nadir görülen haritalardan. Çünkü İspanyolların \"şeytani\" olarak gördüğü birçok harita, kitap ve metin yakılarak yok edilmişti. Bonnett, Codex Nuttall hakkında \"Başta bir harita gibi görünmüyor\" diyor. \"Çünkü biz haritaları genellikle gerçekliğin yukarıdan bakılmış küçük bir modeli olarak düşünüyoruz. Ancak burada insanlar, hayvanlar ve bazı fantastik yaratıklar bir arada, farklı perspektiflerle betimlenmiş. Haritayı anlamanın anahtarı, sembolleri çözmekte yatıyor. Örneğin, açık ağzı olan bir yaratık bir mağaranın varlığını gösteriyor. \"Bu tür haritaları bir daha hiç görmedik\" diye ekliyor Bonnett. KONGRE KÜTÜPHANESI Öte yandan Codex Quetzalecatzin, 'hibrit' bir harita. Aztek sembollerinin yanı sıra İspanyolca ve Nahuatl dilinde Latin alfabesiyle yazılmış metinler de içeriyor. Harita, dönemin en güçlü Aztek ailelerinden biri olan Quetzalecatzin ya da benimsenen İspanyol ismiyle \"de León\" tarafından hazırlanmış. Haritanın amacı, günümüzde Puebla ve Oaxaca olarak bilinen bölgelerdeki belirli topraklar üzerinde atalarından kalma hakları olduğunu göstermekti, bu nedenle coğrafi verilerin yanı sıra bir soy ağacı da içeriyordu. \"Bu harita yalnızca mekânı değil zamanı da gösteriyor\" diyor Bonnett ve şöyle devam ediyor: \"Kitapta yer alan bu harita sadece yerli ya da sömürge dönemi haritası olduğu için değil, aynı zamanda melez bir toplumun doğuşunu göstermesi açısından da önemli.\" 1671 yılında Japonya'nın derin izolasyon döneminde çizilen bu harita, \"ülkelerin farklı, insanların da farklı olduğunu\" göstermeyi amaçlıyordu. Harita iki bölüme ayrılmış: Bir tarafta dünya haritası var, diğer tarafta ise her biri bir erkek ve bir kadından oluşan 40 çift resmedilmiş. Harita, dünyanın yönlerini alışılmışın dışında gösteriyor. Amerika kıtası kuzeyde, Asya ise haritanın ortasında ve alt kısmında yer alıyor. Bonnett, \"Bu da Japonya'yı aşağı yukarı merkeze yerleştiriyor\" diyor. Ancak en dikkat çekici unsur, farklı ulus ve etnik kökenlerden çiftlerin betimlenme şekli. Bazıları hakkında ilginç ve çoğu zaman hatalı detaylar bulunuyor: Cücelerin 36 cm boyunda oldukları ve turnalar tarafından yenmemek için hep gruplar halinde yürüdükleri söyleniyor. Brezilyalılar hakkında \"Mağaralarda yaşamayı severler, insan eti yerler\" ifadesi yer alıyor. Kadınların doğum yaparken acı çekmediği ama erkeklerin mide ağrısı çektiği yazıyor. Bonnett, \"Belli ki bazı çiftler sadece merak uyandırıcı ve eğlenceli olduğu için eklenmiş\" diyor. Ancak bu harita, Japonya'nın dış dünyaya olan ilgisini de gözler önüne seriyor. Bir toplum izole edilmeye çalışılsa bile, dünyayı keşfetme arzusunun sönmediğini savunan Bonnett, kitapta \"Sert kısıtlamalara rağmen, dünyayı tanıma, hayal gücünü diğer halklara ve diğer topraklara doğru genişletme arzusu doyumsuzdur\" diye yazıyor. GEBCO Bu harita, kitabın vadettiği gibi düşünme biçimimizi değiştirmede en etkili olanlardan biri. Dünyanın en az üçte ikisini kaplayan suyun önemini anlatan bu harita, alışılmış kara merkezli bir dünya haritası yerine, okyanusları merkeze alıyor ve kıtaları kenarlara itiyor. Bonnett bunu şöyle açıklıyor: \"Atlantik Okyanusu, Hint Okyanusu ya da diğer tüm su kütlelerinin adlandırılması, onların ayrıymış gibi görünmesine neden oluyor. Oysa gerçekte yalnızca tek bir okyanus var, fakat biz onu siyasi sınırlar varmış gibi etiketliyoruz.\" Bu harita, suyu farklı mavi tonlarında göstererek okyanusun derinliklerini de vurguluyor. Bu harita Okyanusların Genel Batimetrik Çizelgeleri (GEBCO) adlı uluslararası bir uzman ekibi tarafından oluşturulmuş ve 2030 yılına kadar dünya okyanus tabanlarının tamamını haritalamayı amaçlıyor. Bonnett, haritayla ilgili birçok ilginç istatistik bulunduğunu belirtiyor: Hayvan biyokütlesinin yüzde 78'i suda yaşıyor. Okyanus türlerinin yüzde 91'i henüz tanımlanmadı. Bonnett, \"Bu harita, okyanusun ne kadar büyük, geniş ve verimli bir alan olduğunu gösteriyor\" diyor. MEKSIKA ÖZERK METROPOLITAN ÜNIVERSITESI AKUSTIK ANALIZ VE TASARIM LABORATUVARI Kitaptaki 40 harita arasında en çok konuşulanlardan biri, Meksika'nın başkenti Mexico City'nin trafik gürültüsünü gösteren harita. \"Bu harita inanılmaz derecede etkili oldu\" diyor Bonnett. 2011 yılında, Meksika Özerk Metropolitan Üniversitesi Akustik Analiz ve Tasarım Laboratuvarı tarafından oluşturulan bu harita, Bonnett'in ifadesiyle çevresel akustik alanında bir dönüm noktası. Harita o kadar etkiliydi ki, yayımlandıktan sonra birçok belediye ve kurum kendi bölgelerinin ne kadar gürültülü olduğunu öğrenmek istedi. Bonnett'e göre, \"bir konudaki tartışmayı değiştirmek isteyen herhangi bir harita, kolay anlaşılır olmalı\". Bu harita tam da bunu yapıyor: Gözler önüne \"Hasta bir şehir\" seriliyor. \"O ateşli renkler, şişkin damarlar… Adeta bir kartografik migren!\" Bonnett kitabında, \"Gürültü hayatları mahvediyor, insanları hasta ediyor ve bundan kaçış yok\" diye yazıyor. Örneğin, 75 desibel ve üzeri ses seviyelerine (haritada mavi ve siyah tonlarla gösteriliyor) günde 8 saat boyunca maruz kalmak işitme kaybına neden olabiliyor. Bu ses seviyesi, bir blender, çim biçme makinesi veya metro gürültüsüyle eşdeğer. Ve bu sesler, haritaya göre şehrin dört bir yanında. Bonnett, bu haritanın \"sessizlik hareketini başlatan\" bir çağrı niteliğinde olduğunu söylüyor: \"Bu harita 'yeter artık' diyor.\" NATURE / R. BRENT TULLY, HELENE COURTOIS, YEHUDA HOFFMAN, & DANIEL POMAREDE Kitabın sonunda, astrocoğrafya haritalarına geniş yer veriliyor. Bonnett, \"Uzay bilimcileri haritaları sadece illüstrasyon amaçlı değil, temel bir araştırma aracı olarak kullanıyorlar\" diyor. Kitaptaki son harita olan Laniakea Süperkümesi haritası, Bonnett'in favorilerinden biri. Hawaii dilinde \"sonsuz cennet\" veya \"ölçülemez gökyüzü\" anlamına gelen Laniakea, Hawaii Üniversitesi Astronomi Enstitüsü liderliğinde bir ekip tarafından oluşturuldu. Harita, Büyük Patlama'dan sonra galaksilerin hareket yollarını gösteriyor. Bonnett bunu \"yıldızlardan oluşan bir nehir\" olarak tanımlıyor. Haritada, küçük kırmızı bir noktanın altında Samanyolu ve birçok başka galaksi yer alıyor. Bonnett haritanın \"olağanüstü güzelliğine\" vurgu yaparak şöyle diyor: \"Eğer Samanyolu'nu hayal etmek bile bizim için zorsa, Laniakea bundan bile çok daha büyük. İnsanın hayal gücünü en uzak ufka kadar zorlaması heyecan verici bir şey.\" Kitapta, galaksilerin aslında daha büyük yapılar olan Laniakea gibi süperkümelerin parçaları olduğu anlatılıyor. \"Evrendeki yerimizi anlamak için bu yapıların isimlerini bilmemiz ve onlarla ilişkimizi kavramamız gerekiyor\" diyen Bonnett'in aktardığına göre bu harita, Samanyolu'nun saniyede 600 kilometre hızla hareket ettiğini ve süperküme içindeki diğer galaksiler tarafından çekildiğini gösteriyor. Bonnett'e göre, \"Bu harita, her şey hakkında düşünme şeklimizi değiştiriyor.\"", "summary": "Alastair Bonnett'in Dünyaya Bakışınızı Değiştirecek 40 Harita kitabı, dünya ve evreni algılayış biçimimize meydan okuyan haritaları sunuyor. Bonnett, bazı haritaların bakış açımızı genişletirken, bazılarının tamamen yıkıcı olduğunu belirtiyor. Kitap, 1418 yılına ait sahte bir Çin haritasından Aztek haritalarına, okyanusları merkeze alan haritalardan Meksika'nın gürültü haritasına kadar geniş bir yelpazeyi kapsıyor. Ayrıca, Laniakea Süperkümesi haritası gibi astrocoğrafya haritaları, evrenin büyüklüğünü ve galaksilerin hareketini anlamamıza yardımcı oluyor. Bu haritalar, tarihimizi, coğrafyamızı ve evrendeki yerimizi düşünme şeklimizi değiştiriyor."}
{"text": "Amerikalı ve Rus diplomatlar, büyükelçilik operasyonlarının karşılıklı olarak normalleştirilmesi için 10 Nisan'da İstanbul'da buluştu. İki taraf da bu görüşmede \"ilerleme\" kaydedildiğini açıklıyor. Bununla birlikte ABD tarafı, Rusya'nın, yerli personel istihdamını yasaklayan politikasından hâlâ endişe duyulduğunu ifade etti. Amerikalı diplomatlar, Moskova'daki misyonların faaliyeti için Rus personal çalıştırmanın gerekli olduğunu savunuyor. Rus tarafı da yaptırımlar nedeniyle, diplomatlarına maaş ödemesi yapmakta dahi zorlandığını kaydediyor. ABD tarafı bu sorunun çözümü için karşılıklı olarak öneri paylaşımı yapıldığını aktardı. Bir sonraki görüşmede \"sınırlamalar\" altındaki diplomatik misyon binaları konusunun gündeme gelebileceği de ifade ediliyor. Rusya adına müzakereyi yeni Washington Büyükelçisi Aleksandr Darçiyev yürütüyor. ABD heyetine ise Rusya ve Orta Avrupa politikalarından sorumlu Dışişleri Bakan Yardımcısı Vekili Sonata Coulter başkanlık ediyor. Rus haber ajansı TASS'a bilgi veren Büyükelçi Darchiev de görüşmenin \"olumlu bir havada\" geçtiğini ifade etti. Rus diplomat, her iki tarafın da, iki ülke arasında direkt uçuşların başlamasının önemi konusunda hem fikir olduğunu da aktardı. Reuters haber ajansına bilgi veren yetkili, Amerikalı diplomatların Rus konsolosluk binasında altı saat kaldığını aktardı. ABD Dışişleri Bakanlığı, ikinci tur görüşme öncesi Ukrayna ve diğer siyasi konuların masada olmayacağını açıklamıştı. Salı günü bir açıklama yapan ABD Dışişleri Bakanlığı Sözcüsü Tammy Bruce, ilişkilerin normalleşmesinin Rusya ve Ukrayna arasında barış anlaşması imzalandıktan sonra gerçekleşebileceğini belirtti. Washington ve Moskova'dan temsilciler Şubat ayında Suudi Arabistan'da Ukrayna'ya dair bir müzakere yapmıştı. Bu görüşmede, büyükelçilik faaliyetleri konusunda da İstanbul'da ayrı bir müzakere yürütülmesi kararlaştırılmış ve bu müzakerenin ilk turu Şubat sonunda gerçekleşmişti. İstanbul'daki ilk görüşme ABD'nin İstanbul Başkonsolosluğu rezidansında yapılmış ve 6,5 saat sürmüştü. İki ülkenin büyükelçilik faaliyetleri, 2022'de Rusya'nın Ukrayna'yı işgalinden sonra karşılıklı olarak azaltılmıştı. ABD ve Rusya son on yılda karşılıklı olarak çok sayıda diplomatı sınır dışı etti ve diğer ülkenin görevlendirebileceği elçilik çalışanı sayısına da kısıtlamalar getirdi. İki ülke geçen yıl da Türkiye'de, Soğuk Savaş'ın bitiminden beri en büyük tutuklu takasını gerçekleştirmişti. Milli İstihbarat Teşkilatı'nın organize ettiği 26 kişilik takasta Rusya'daki Amerikalı, Alman, Polonyalı, Norveçli ve Slovenyalı tutuklularla, ABD'deki Rus ve Belaruslu tutuklular takas edilmişti. Yedi uçakla Ankara'daki Esenboğa Havalimanı'na götürülen tutuklular, sağlık kontrolünden geçirildikten sonra değiş tokuş yapılmıştı.", "summary": "Amerikalı ve Rus diplomatlar, 10 Nisan'da İstanbul'da büyükelçilik operasyonlarının normalleştirilmesi için bir araya geldi. Görüşmede, Rusya'nın yerli personel istihdamını yasaklayan politikasından endişe duyulduğu belirtildi, ancak iki tarafın da ilerleme kaydedildiğini ifade ettiği bildirildi. Bir sonraki görüşmede, diplomatik misyon binalarındaki sınırlamaların ele alınacağı da kaydedildi. Bu görüşme, iki ülke arasında 2022'deki diplomatik gerilimlerin ardından gerçekleştirilen önemli bir adım oldu."}
{"text": "İl Emniyet Müdürlüğü Narkotik Suçlarla Mücadele Şubesi ekiplerince, vatandaşların hayatını ve sağlığını tehdit eden uyuşturucu tacirlerine, sokaklarda \"torbacı\" olarak tabir edilen uyuşturucu satıcılarına ve uyuşturucu bağımlılarına yönelik çalışma başlatıldı. Geçimini uyuşturucu satışı gibi yasa dışı faaliyetlerle sağlayan gruplar ile çeşitli suçlardan aranan ve kesinleşmiş hapis cezası bulunan şüphelilerin yakalanması amacıyla merkez Bağlar ilçesi Muradiye Mahallesi'nde başta metruk yapılar olmak üzere binaların çatı katları, evler ve ara sokaklarda yaklaşık 300 polisten oluşan ekiplerle \"Narko Hançer\" adlı uygulama yapıldı. Uygulamada, 2 cadde ve 16 sokakta durdurulan araçlar arandı. Aramalarda çok sayıda silah, münferit türde uyuşturucu ve uyarıcı madde ele geçirildi, bazı suçlardan aranan 6, \"uyuşturucu ticareti yapmak\" suçundan da 3 şüpheli yakalandı.", "summary": "Diyarbakır Emniyet Müdürlüğü Narkotik Suçlarla Mücadele Şubesi ekipleri, uyuşturucu satıcılarına yönelik \"Narko Hançer\" adlı uygulama başlatarak, merkez Bağlar ilçesinde metruk yapılar ve ara sokaklarda 300 polisle operasyon düzenledi. Uygulamada, çok sayıda silah ve uyuşturucu madde ele geçirilirken, 6 aranan ve 3 uyuşturucu ticareti yapan şüpheli yakalandı."}
{"text": "İsrail'in, 2 Mart'tan itibaren Kerem Ebu Salim, Erez ve Zikim olmak üzere 3 sınır kapısından Gazze Şeridi'ne gıda, sağlık malzemesi, yakıt gibi ürünlerin girişini durdurması, bölgede kıtlık tehlikesi ortaya çıkarıyor. İsrail'in 19 aydır bölgede yürüttüğü soykırım nedeniyle yoksullaşan, dışarıdan verilecek yardımlara bağlı hale gelen Filistin halkının maruz kaldığı şartlar, sınır kapılarının kapanmasıyla daha da kötüleşirken uluslararası hukuk uzmanları, İsrail'in, Gazze'de açlığı \"silah\" olarak kullanmasının savaş suçu teşkil ettiğini belirtiyor. Kudüs Üniversitesi İnsan Hakları Kliniği Direktörü Dr. Munir Nusseibeh, AA muhabirine yaptığı açıklamada, uluslararası insancıl hukukun, savaşın taraflarına yalnızca askeri hedefleri hedef alma izni verdiğini söyledi. Nusseibeh, \"Sivil hedeflerin ve sivil yaşamların hedef alınması, uluslararası insancıl hukukta kesinlikle yasaklanmıştır. Buna ek olarak, uluslararası insancıl hukuk, açlığı bir savaş yöntemi olarak açıkça yasaklamıştır. Belirli bir savaşın ortasında sıkışıp kalan sivil nüfus için gıda ve diğer gerekli ihtiyaçları engelleyecek bir kuşatma uygulamak, uluslararası hukukta tamamen yasaktır.\" dedi. İsrail'in Ekim 2023'ten bu yana Gazze Şeridi'ndeki Filistin nüfusunu aç bırakma politikasını, \"Filistin halkını evlerini terk etmeye, Gazze Şeridi'nin dışına zorla transfer edilmeye ve bu nüfusu yok etmeye zorlama yolu olarak\" kullandığını belirten Nusseibeh, bunun çok katmanlı bir ihlal olduğunu vurguladı. Nusseibeh, \"Bu eylem, Roma Statüsü, Dördüncü Cenevre Sözleşmesi ve uluslararası hukukun diğer araçlarında tanımlandığı gibi bir savaş suçudur. Amacı ne olursa olsun, bu bir suç olarak kabul edilir.\" ifadelerini kullandı. İsrail'in bu yöntemi kullanarak Filistin halkına \"çok ciddi fiziksel ve zihinsel zarar\" verdiğini kaydeden Nusseibeh, \"İsrail rejiminin savaş yöntemi olarak kullandığı bu açlık politikasına baktığınızda, bunun sadece uluslararası hukukun ciddi bir ihlali olmadığını, aynı zamanda kesinlikle Ekim 2023'ten bu yana Gazze Şeridi'ndeki Filistin halkına karşı yürütülen soykırım amaçlı saldırının bir parçası olduğunu göreceksiniz.\" diye konuştu. Nusseibeh, İsrail'in, açlığı savaş yöntemi olarak kullandığını inkar etmediğini, aksine bunu birkaç kez İsrailli yetkililerin duyurduğunu belirterek, \"Ne yazık ki sadece bunu yapmakla kalmıyorlar, aynı zamanda gizlemiyorlar da. Ve tabii ki uluslararası toplumun böyle bir durumda gerekli olan yeterli tepkisini henüz görmüyoruz.\" değerlendirmesinde bulundu. Oxford Üniversitesi'nde misafir akademisyen ve New York Üniversitesi Abu Dhabi'den Doç. Dr. Jinan Bastaki, Gazze'deki açlık krizinin 7 Ekim 2023'ten önce başladığını hatırlattı. Bastaki, \"Gazze soykırımının başlamasından önce bile, Gazze nüfusunun yarısından fazlasının gıda güvensizliği yaşadığı, yüzde 80'inden fazlasının insani yardıma bağımlı olduğu tahmin ediliyordu ve Ekim 2023 sonundan beri açlık bir savaş silahı olarak kullanılıyor. Yavaş yavaş açlık 7 Ekim 2023'ten önce başlamıştı ve bunun 2012'den beri görüldüğü raporlanmıştı.\" dedi. Jinan Bastaki, 2018'de BM Güvenlik Konseyi'nin oybirliğiyle kabul ettiği 2417 sayılı kararın, açlığın sivillere karşı bir savaş yöntemi olarak kullanılmasını kınadığını ve insani yardıma erişimin reddinin uluslararası hukukun daha fazla ihlali olduğunu açıkladığını vurguladı. Uluslararası Adalet Divanı'nın (UAD) 26 Ocak 2024'te verdiği ilk geçici tedbirlerle İsrail'e \"acil olarak ihtiyaç duyulan temel hizmetlerin ve insani yardımın sağlanmasını mümkün kılacak ivedi ve etkili önlemler almasını\" emrettiğini hatırlatan Bastaki, şunları söyledi: \"İsrail, ilk geçici tedbir kararına uymadığı ve durum kötüleştiği için mahkeme, 28 Mart 2024'te, 'kıtlığın ortaya çıktığını' belirterek, İsrail'in BM ile tam işbirliği içinde temel hizmetlerin ve yardımın engelsiz bir şekilde sağlanmasını temin etmesini gerektiren daha ayrıntılı bir geçici tedbir kararı verdi. Bu, bir yılı aşkın bir süre önceydi.\" 24 Mayıs 2024'teki üçüncü geçici tedbirlerde, İsrail'in \"acil olarak ihtiyaç duyulan temel hizmetleri ve insani yardımı engelsiz sağlamasına\" ve özellikle de Refah geçişini açık tutmasına hükmettiğine dikkati çeken Bastaki, \"İsrail'in dayattığı açlık, bu geçici tedbirlerin açık bir ihlalidir.\" değerlendirmesinde bulundu. Bastaki, Soykırım Sözleşmesi'nin, \"Grubun üyelerine ciddi bedensel veya zihinsel zarar vermek\" ve \"Grubun fiziksel olarak tamamen veya kısmen yok edilmesine neden olacak yaşam koşullarını kasten dayatmak\" eylemlerini soykırım fiilleri olarak içerdiğini aktardı. Akademisyen Bastaki, UCM'nin İsrail Başbakanı Binyamin Netanyahu, Savunma Bakanı Yoav Gallant hakkında çıkardığı tutuklama emrinin \"Roma Statüsü'nün 8(2)(b)(xxv) maddesine aykırı olarak bir savaş yöntemi olarak sivillerin aç bırakılması\" suçunu içerdiğini kaydetti. Uluslararası toplumun soykırımı önleme konusundaki durumunu \"derin bir ahlaki ve hukuki başarısızlık\" olarak nitelendiren Bastaki, \"UAD'nin 2007'deki Bosna-Sırbistan davasında, mahkeme, devletlerin 'soykırımı mümkün olduğunca önlemek için, makul olarak kendilerine sunulan tüm araçları kullanma' sorumluluğuna sahip olduğunu açıklığa kavuşturdu. Bu, devletlerin 'soykırım işlenmesini belli düzeyde engellemesi' gerektiği anlamına gelir. Benim görüşüme göre, tüm devletler sadece silah transferinden kaçınmakla değil, ticari ve diplomatik bağları kesmekle yükümlüdür.\" dedi. Bastaki, son olarak, \"Uluslararası sistem, zaten mükemmellikten uzaktı, şimdi ise bir soykırımcı devletin yararına, diğer devletlerin de desteğiyle yok ediliyor. 'Bir daha asla' sloganları boşa söyleniyor. Yalnızca Güney Afrika gibi bazı ülkeler, sömürgeciliğe karşı harekete geçerken, İsrail, ABD ve Almanya gibi ülkelerse yerleşimci sömürgeci bir amacı gerçekleştirmek için uluslararası sistemi manipüle ediyor.\" ifadelerini kullandı.", "summary": "İsrail'in Gazze'ye uyguladığı abluka ve gıda, sağlık malzemesi gibi temel ihtiyaçların girişini engellemesi, bölgede kıtlık tehlikesine yol açtı. Uluslararası hukuk uzmanları, bu durumun açlığı \"silah\" olarak kullanmak anlamına geldiğini ve savaş suçu teşkil ettiğini belirtiyor. 2023'te Gazze'deki nüfusun büyük kısmı gıda güvensizliği yaşıyordu ve İsrail'in uyguladığı açlık politikası, soykırım suçlarının bir parçası olarak değerlendiriliyor. Ayrıca, uluslararası mahkemeler İsrail'e acil insani yardım sağlanmasını talep etti, ancak bu tedbirler hâlâ ihlal ediliyor."}
{"text": "France Info'nun haberine göre hükümet, \"halkın güvenliğini sağlama\" gerekçesiyle Yeni Kaledonya’ya 2 bin 600 güvenlik kuvveti ile çok sayıda zırhlı araç gönderdi. Kolonideki Fransız Yüksek Komiseri Jacques Billant, güvenlik güçlerinin yeni emre kadar Ada'da kalacaklarını bildirdi. Billant, geçen yıl 13 Mayıs'ta başlayan ve güç kullanılarak bastırılan bağımsızlık hareketinin yıl dönümü yaklaşırken Ada'da şu an için tehdit oluşturacak toplu eylem havasının olmadığını ancak ihtiyatlı davranmayı sürdüreceklerini belirtti. Öte yandan 2024’teki bağımsızlık hareketinin merkez üssü olan Yeni Kaledonya'nın başkenti Noumea'da 8-15 Mayıs'ta gösteriler yasaklandı. Fransa Denizaşırı Topraklar Bakanı Manuel Valls, Yeni Kaledonya Yüksek Komiserliğinde yaptığı konuşmada, Ada'nın geleceğine ilişkin bağımsızlık yanlıları ile 3 gündür devam eden müzakerelerde uzlaşıya varılamadığını açıkladı. Valls, bağımsızlık yanlıları ile müzakerelerde Ada'nın statüsüne ilişkin iki önerinin masada olduğunu, bunlardan birini Fransız hükümetinin, diğerini ise Ada’daki bağımsızlık karşıtlarının önerdiğini kaydetti. Bakan Valls, Fransız hükümetinin Ada’nın statüsü için “Fransa ile egemenliğe dayalı” bir yapı, bağımsızlık karşıtlarının ise “Fransız Cumhuriyeti içinde federalizme dayalı” bir yapı önerdiğini ancak bu iki teklif üzerinde de uzlaşı sağlanamadığını söyledi. Fransız ana karasından yaklaşık 17 bin kilometre uzaklıktaki sömürgesi Yeni Kaledonya'da Fransız hükümetinin yerli halkla yaptığı anlaşmalara aykırı anayasal reformu yürürlüğe koymak istemesiyle 13 Mayıs 2024’te başlayan olaylar güç kullanılarak bastırılmıştı. Fransız hükümetinin yerli halkla 1988'de imzaladığı ve Ada’ya özerklik statüsü veren Noumea Antlaşması'na aykırı şekilde, en az 10 yıldır Ada'da yaşayan Fransızların seçimlerde oy kullanmalarının yolunu açma girişimi, mayıs ayında protestolara neden olmuştu. Fransız hükümeti, yaklaşık bir ay süren olayları bastırmak için Ada'ya binlerce polis ve jandarma sevk etmiş, 13 Mayıs'ta 2024'te ilan edilen olağanüstü hal (OHAL), 27 Mayıs'ta başkent Noumea'da da durumun kontrol altına alınmasıyla kaldırılmıştı. Ada'da Fransız güvenlik güçlerinin düzenlediği operasyonlarda 13 kişi hayatını kaybetmişti.", "summary": "Fransa, Yeni Kaledonya'daki güvenliği sağlamak için 2 bin 600 güvenlik görevlisi ve zırhlı araç göndermeyi planladı. Bağımsızlık hareketinin yıl dönümü yaklaşırken tehdit oluşturacak bir durum olmasa da, güvenlik güçlerinin Ada'da kalacağı bildirildi. Bağımsızlık yanlılarıyla yapılan müzakerelerde iki farklı statü önerisi üzerinde uzlaşı sağlanamadı. 2024'teki protestolar, Fransız hükümetinin yerli halkla yaptığı anlaşmalara aykırı anayasal reformu uygulama girişimi nedeniyle yaşanmış ve güvenlik güçlerinin müdahalesiyle bastırılmıştı."}
{"text": "Barcelona üzerinden aktarmalı uçuşları doğrudan yapma kararı alan THY, 17 Eylül'den itibaren İstanbul Havalimanı ile Sevilla Havalimanı arasında her gün karşılıklı olarak sefer düzenleyecek. Halihazırda Madrid, Barselona, Malaga, Bilbao ve Valensiya'ya doğrudan sefer düzenleyen THY'nin Sevilla uçuşlarına başlamasıyla İspanya'daki destinasyon sayısı 6'ya yükselecek.", "summary": "THY, 17 Eylül'den itibaren İstanbul Havalimanı ile Sevilla Havalimanı arasında her gün direkt uçuş başlatacak. Böylece, Madrid, Barselona, Malaga, Bilbao ve Valensiya'ya doğrudan uçuş düzenleyen THY'nin İspanya'daki destinasyon sayısı 6'ya çıkacak."}
{"text": "Siyah-beyazlı kulüpten yapılan açıklamada, \"Futbol A Takımımızın Atakaş Hatayspor'la oynadığı müsabakada sol uyluk üst adalesinde ağrı hisseden futbolcumuz Emirhan Topçu'nun Acıbadem Altunizade Hastanesi'nde yapılan MR görüntülemesinde uyluk üst adalesinde (rectus femoris) gerilme ve kanama, siyah-beyazlılarımızın 3 Mayıs tarihinde gerçekleştirdiği antrenmanda sağ alt baldır arka adalesinde ağrı hisseden futbolcumuz Salih Uçan'ın Acıbadem Altunizade Hastanesi'nde gerçekleştirilen MR görüntülemesinde alt baldır arka adalesinde (gastrokinemius) gerilme ve ödem tespit edilmiştir.\" denildi. Yaralanma tarihleri itibarıyla tedavilerine başlanan Salih Uçan ve Emirhan Topçu'nun tedavi süreçlerine kulübün sağlık ekibi tarafından devam edildiği belirtildi.", "summary": "Beşiktaş, Emirhan Topçu ve Salih Uçan'ın yaşadığı sakatlıklarla ilgili açıklama yaptı. Emirhan Topçu'nun sol uyluk üst adalesinde gerilme ve kanama, Salih Uçan'ın ise sağ alt baldır arka adalesinde gerilme ve ödem tespit edildi. Her iki futbolcunun tedavi süreçleri kulüp sağlık ekibi tarafından devam ediyor."}
{"text": "Takımın açıklamasına göre Colapinto, 16-18 Mayıs'ta düzenlenecek Emilia-Romagna Grand Prix'sinden itibaren sıradaki 5 etapta Fransız sürücü Pierre Gasly'nin takım arkadaşı olacak. Doohan ise yedek sürücü olarak takımda kalmaya devam edecek. Temmuz ayındaki Büyük Britanya Grand Prix'si öncesi Colapinto'nun performansına göre yeniden değerlendirme yapılacak. Geçen sezon Abu Dabi'deki son etapta Alpine sürücü koltuğuna oturan Doohan, takımıyla çıktığı 7 yarışta puan elde edemedi. Sezon başında Alpine ile anlaşan Colapinto ise geçen yıl yedek sürücü görevini üstlendiği Williams'ta 9 etapta yarışarak 5 puan topladı.", "summary": "Colapinto, 16-18 Mayıs'taki Emilia-Romagna Grand Prix'sinden itibaren Pierre Gasly'nin takım arkadaşı olacak. Doohan ise yedek sürücü olarak kalacak ve Colapinto'nun performansına göre Temmuz'daki Büyük Britanya Grand Prix'si öncesi değerlendirme yapılacak."}
{"text": "Mardin Artuklu Üniversitesi Siyaset Bilimi ve Uluslararası İlişkiler Bölümü Başkanı Doç. Dr. Necmettin Acar, nadir toprak elementlerinin klasik enerji jeopolitiğini ve devletlerin politikalarını nasıl şekillendirdiğini AA Analiz için kaleme aldı. *** Enerji kaynaklarının uluslararası siyasette belirleyici unsur olduğu, çağdaş jeopolitik literatüründe genel kabul gören bir yaklaşımdır. Enerji, Sanayi Devrimi'yle ekonomik üretimin ve askeri kapasitenin temel girdisi haline geldi. Kömür ve petrol, sanayi toplumlarının vazgeçilmez kaynakları oldu. Bu dönemde Rockefellerın kurduğu Standard Oil, İngiliz Royal Dutch Shell, British Petroleum (BP) ve Fransız Total gibi şirketler yalnızca ekonomik yapılar değil, aynı zamanda devletlerarası ilişkileri etkileyen siyasi güç merkezleri olarak ortaya çıktı. Ulusötesi karakter kazanan bu şirketler, klasik devlet merkezli uluslararası ilişkiler anlayışını zorladı. Bu şirketler, devletlerin dış politikaları üzerinde bir hegemonya tesis ederek savaş ve barış kararlarında hatta devletlerin ulusal sınırlarının çizilmesinde doğrudan etkili olmaya başladı. 21. yüzyılda ise petrol ve doğal gaz önemini korurken, nadir toprak elementleri (NTE) yeni stratejik enerji kaynağı olarak öne çıkmaya başladı. Yüksek teknoloji, yenilenebilir enerji ve savunma sanayisi için kritik olan NTE'ler, küresel güç dengelerinin ve siyasi-askeri ittifakların yeniden şekillenmesine yol açıyor. Nadir toprak elementleri özellikle Donald Trump'ın ikinci ABD Başkanlığı dönemiyle belirginleşen bir şekilde, devletlerin dış politika karar süreçlerine etki ediyor. NTE'lerin stratejik öneminin artmasına yol açan Endüstri 4.0 devrimiyle küresel enerji jeopolitiğinde köklü dönüşüm yaşanıyor. Bu gelişme, devletlerin dış politika karar süreçlerini ve küresel siyaseti yeniden şekillendiriyor. Bu süreç, NTE rezervlerine sahip olan devletlerle bu rezervleri çıktıya dönüştürme kapasitesine sahip şirketleri yeni birer aktör olarak ön plana çıkarıyor. Küresel ölçekte hidrokarbon kaynaklarının stratejik değerinin kademeli olarak azalması ve buna paralel olarak NTE'lerin jeoekonomik ve jeopolitik öneminin artması, uluslararası sistemde köklü dönüşüm sürecini tetikliyor. Fosil yakıtların, özellikle de petrol ve doğal gazın, 20. yüzyıl boyunca ekonomik kalkınmanın, askeri gücün ve siyasi nüfuzun temel araçları olması, enerji jeopolitiğini büyük ölçüde hidrokarbon temelli dinamik üzerine inşa etmişti ancak enerji dönüşümü süreçlerinin hızlanması, yenilenebilir enerji teknolojilerinin yaygınlaşması ve sıfır karbon hedeflerinin benimsenmesiyle hidrokarbon kaynaklarının eski stratejik ağırlığı zayıflamaya başladı. Tüm bunlara ilaveten enerji rezervlerine sahip Rusya ve Körfez ülkeleri gibi aktörlerin hidrokarbon rezervlerini politik amaçlar elde etmek için bir silah olarak kullanma eğilimi, alternatif arayışları güçlendirdi. Bu bağlamda yüksek teknoloji üretimi, elektrikli araçlar, batarya teknolojileri, rüzgar türbinleri ve güneş panelleri gibi yeni nesil enerji sistemlerinin kritik girdileri olan NTE'ler, uluslararası siyasette yeni bir jeostratejik rekabet alanı ortaya çıkardı. Bu elementlerin üretimi, işlenmesi ve tedarik zincirleri üzerindeki hakimiyet mücadelesi, klasik enerji kaynakları etrafında şekillenen eski güç dinamiklerini hatırlatmakta ancak bu kez rekabetin aktörleri önemli ölçüde farklılaşmaktadır. Günümüzde devletler ulusal güvenlik ve dış politika önceliklerini yeni enerji kaynakları ve teknolojiler etrafında yeniden şekillendirirken; geçmişte enerji alanında belirleyici roller üstlenen Standard Oil, Royal Dutch Shell, British Petroleum (BP) ve Total gibi geleneksel enerji şirketlerinin yerini büyük teknoloji şirketleri ve onların kurucuları almaya başladı. Elon Musk ve Mark Zuckerberg gibi isimler yalnızca ekonomik aktörler olarak değil, aynı zamanda jeopolitik düzeyde de etkili birer figür olarak öne çıkmaya başladı. Bu bağlamda teknoloji şirketleri, giderek ulus-devletlerin geleneksel yetki alanlarına müdahil olan devlet-dışı güç merkezleri şeklinde konumlanmaya başladılar. Özellikle Trump döneminde ileri teknoloji şirketlerinin sahipleri, Amerikan siyasetinde ve dış politikasında etkili aktörler haline geldi. Bu durumun çarpıcı bir örneği, Rusya-Ukrayna savaşı sonrasındaki barış sürecinde Ukrayna'nın sahip olduğu NTE'lerin ABD'ye devrinin gündeme gelmesidir. Özellikle Çin'in nadir toprak elementleri arzında sahip olduğu tekelci konum, mevcut jeopolitik dengeleri derinden etkiliyor. Başta ABD olmak üzere Batılı ülkelerin tedarik güvenliğini sağlamak amacıyla alternatif kaynaklar geliştirme ve üretim zincirlerini çeşitlendirme yönündeki stratejik girişimleri son dönemde hızlandı. Bu süreç yalnızca enerji arz güvenliği kavramının evirilmesine değil, aynı zamanda ekonomik, teknolojik ve askeri kapasiteler arasındaki güç ilişkilerinin yeniden şekillenmesine de yol açıyor. Dolayısıyla NTE'lerin yükselişi, uluslararası siyasetin doğasında hidrokarbon çağının sonrasına işaret eden çok boyutlu ve yapısal dönüşüm sürecini de beraberinde getiriyor. NTE'ler yüksek teknoloji üretimi ve enerji dönüşümünün vazgeçilmez girdileri haline geldikçe küresel siyasette yeni ve daha karmaşık rekabet alanı ortaya çıktı. Gazze savaşı, Rusya-Ukrayna savaşı ile ABD ve Çin arasındaki ticaret savaşı gibi büyük krizler de bu yeni jeopolitik rekabetin dolaylı veya doğrudan etkilerini taşıyor. ABD ile Çin arasındaki ticaret geriliminin arka planında yalnızca gümrük tarifeleri değil, özellikle yüksek teknoloji alanlarında küresel liderlik mücadelesi bulunuyor. Çin, NTE'lerin üretiminde ve işlenmesinde dünyada lider konumunda. Pekin'in Washington ile yaşanan ticari gerilimler sırasında politik amaçlarına ulaşmak için zaman zaman \"NTE ihracatını kısıtlama\" tehdidinde bulunması, bu elementlerin artık petrol veya doğal gaz kadar stratejik silah haline geldiğini gösteriyor. ABD, buna karşılık kendi iç üretim kapasitesini artırmaya ve alternatif tedarik zincirleri kurmaya çalışıyor. Bu noktada ABD'nin Kanada ve Grönland üzerindeki planları aslında Çin'in NTE'lerdeki tekelci konumuna karşılık rekabeti sağlamaya yönelik tedbirler olarak okunabilir ancak bu süreç uzun ve maliyetli olduğu için NTE'ler, ABD-Çin rekabetinin sinir uçlarından biri haline geldi. Rusya-Ukrayna savaşı, doğrudan nadir toprak elementleri eksenli başlamamış olsa da savaşın enerji ve tedarik zincirlerini altüst etmesi, Avrupa ve ABD'nin yeşil dönüşüm planlarını ciddi biçimde etkiledi çünkü rüzgar türbinleri, elektrikli araçlar gibi yeşil enerji sistemleri daha fazla nadir toprak elementi talep ediyor. Bu noktada Rusya'nın nadir metaller tedarikinde önemli oyuncu olması, Batılı ülkeleri Rusya'ya uyguladığı yaptırımların geri tepmemesi için tedarik çeşitlendirmesine zorladı. Ayrıca, Ukrayna'nın doğusunda ve Karadeniz çevresinde bulunan bazı kritik mineral rezervleri de ülkenin jeopolitik önemini artıran bir başka faktördür. Gazze'deki savaş ise görünüşte bir bölgesel güvenlik ve insani kriz gibi dursa da geniş bağlamda enerji güvenliği ve yeni enerji koridorları tartışmalarıyla bağlantılıdır. İsrail'in Akdeniz'deki doğal gaz kaynaklarına yönelik projeleri, bu savaşın arka planında dolaylı ekonomik motivasyon oluşturuyor. Öte yandan İsrail, ABD destekli yeni nesil teknoloji ve enerji projelerinde de aktif rol almak istiyor. NTE'lere doğrudan bağımlılığı az olsa da İsrail'in batarya teknolojileri, savunma elektroniği gibi teknoloji ekosistemleri bu alanlardan etkileniyor. Dolayısıyla istikrarsızlık yalnızca enerji değil, ileri teknoloji tedarik zincirlerinde de belirsizlik yaratıyor. Bu durum Çin'in Orta Doğu'ya ekonomik nüfuz kurma girişimleriyle birleşince, Gazze savaşı bölgedeki jeostratejik dengeler üzerinde NTE'ler eksenli dolaylı etkiler yaratabiliyor. NTE'ler, 21. yüzyılın enerji ve teknoloji temelli jeopolitik rekabetinde merkezi rol üstlenmeye başladı. Hidrokarbon kaynaklarına dayalı klasik enerji jeopolitiğinin yerini, yüksek teknoloji üretimi ve enerji dönüşümünü mümkün kılan stratejik madenler etrafında şekillenen daha karmaşık jeopolitik düzen alıyor. ABD-Çin ticaret savaşları, Ukrayna savaşı ve Gazze savaşı gibi güncel krizler, NTE'lerin küresel güç mücadelelerindeki dolaylı ya da doğrudan etkilerini ortaya koyuyor. Bu durum enerji güvenliğinden teknoloji tedarik zincirlerine kadar birçok alanda yeni kırılganlık hatlarının oluştuğunu gösteriyor. Bu süreç, uluslararası sistemde devletlerin ve şirketlerin rollerini yeniden tanımlarken, enerji ve jeopolitik ilişkilerin doğasında yapısal dönüşümü de beraberinde getiriyor. [Doç. Dr. Necmettin Acar, Mardin Artuklu Üniversitesi Siyaset Bilimi ve Uluslararası İlişkiler Bölümü Başkanıdır.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Doç. Dr. Necmettin Acar, nadir toprak elementlerinin (NTE) 21. yüzyılda enerji jeopolitiğini yeniden şekillendirdiğini, bu elementlerin stratejik öneminin arttığını vurguluyor. NTE'ler, özellikle yüksek teknoloji, yenilenebilir enerji ve savunma sanayisi gibi alanlarda kritik bir rol oynuyor ve küresel güç dengelerini etkiliyor. Çin'in NTE arzındaki tekelci konumu ve ABD'nin alternatif tedarik zincirleri oluşturma çabaları, yeni bir jeopolitik rekabet alanı yaratırken, Gazze savaşı gibi bölgesel krizler de bu dinamiklere etki ediyor."}
{"text": "Türk dünyasının zengin kültürel mirasını tanıtmak, öğrenciler arasında kültürel farkındalık oluşturmak ve Türk dünyasına ait kültürel değerleri yaşatarak gelecek kuşaklara aktarmak amacıyla düzenlenen festivalde 8 farklı ülkeden temsilciler yer aldı. Festivalde Türk devletlerinden öğrencilerin kendi ülkelerini temsil ettiği alanların yanı sıra geleneksel okçuluk, yöresel lezzetler, halk dansları, dombra ve enstrümantal dinletileri, geleneksel kıyafet sergileri, coğrafi mutfak tanıtımları, el sanatları atölyeleri, ebru ve çini uygulamaları, üç taş ve mas güreşi gibi geleneksel oyunlar katılımcılara sunuldu. Açılışta konuşan Özbekistan Cumhuriyeti İstanbul Başkonsolosu Sherzod Abdunazarov, festivalde olmaktan büyük onur duyduğunu belirterek, \"Bugün burada Özbekistan'ı temsilen bulunuyor, vatanıma selamlar yolluyorum. Bu anlamlı festival, zengin ortak kültürel mirasımızı birlikte kutlamamıza ve aramızdaki kardeşlik bağlarını daha da güçlendirmemize vesile oluyor. Güçlü Türk dünyası birliği için kültürel ve diplomatik alanlarda işbirliği yapmanın ne kadar elzem olduğunu hepimiz görüyoruz.\" dedi. Abdunazarov, bağımsızlıklarından bu yana Türk cumhuriyetleri arasında siyasal ve kültürel yakınlaşmanın hızla geliştiğini belirterek, şu bilgileri verdi: \"Bugün Türkiye, Özbekistan, Kazakistan, Kırgızistan, Azerbaycan ve başka kardeş devletler, Türk Devletleri Teşkilatı dairesinde birleşti. Uluslararası Türk Kültürü Teşkilatı (TÜRKSOY) gibi oluşumlar ortak sanat ve edebiyatımızı birlikte dünyaya tanıtıyor ve Türk dünyasının birleştirici gücü olmaya devam ediyor. Ekonomiden eğitime, sanattan bilime kadar her alandaki ortak girişimlerimiz, ortak geleceği birlikte inşa etme yolunda bizlere güç veriyor.\" Gençlerin atalardan miras köklere sahip, ulu Türk çınarının yeşeren yaprakları olduğunu söyleyen Abdunazarov, \"Türk dünyasının ortak kültür temelini en güzel özetleyen düstur, İsmail Gaspıralı'nın 'Dilde, fikirde, işte birlik' sözüdür. Biz Orta Asya'dan Balkanlar'a uzanan, geniş coğrafyada yaşayan, yaklaşık 300 milyonluk büyük ailenin üyeleriyiz. Beraber hareket edersek gelecekte dünyada yıldız gibi parlayacağız. Unutmayalım, birlikten kuvvet doğar. Yaşasın Türk dünyasının kardeşliği. Türk dünyası halkları arasındaki dostluk daim olsun.\" değerlendirmesinde bulundu. Kuzey Kıbrıs Türk Cumhuriyeti (KKTC) İstanbul Başkonsolosu Ülkü Alemdar da kardeşlik bağlarını güçlendiren festivalde ortak kültürün kutlandığını aktardı. Alemdar, festival kapsamında geleceği şekillendirme yolunda bir tuğla da gençlerin koyduğunu söyleyerek, \"Avrasya'nın, yani gönül coğrafyamızın dört bir yanından Türkiye'ye eğitim görmeye gelen gençleri burada görmek, Kuzey Kıbrıs Türk Cumhuriyeti olarak bizlere de umut ve gurur veriyor. Bu etkinlik sadece festival değil, aynı zamanda gönül birliğiyle güçlenen kardeşlik bağlarımızın ve ortak gelecek kurma arzumuzun tezahürlerinden biridir.\" ifadelerini kullandı. Bu tür etkinliklerde kurulan dostlukların mezuniyet sonrası işbirliğine dönüşerek Türk dünyasının birlik ruhunu pekiştireceğine inandığını kaydeden Alemdar, \"Üniversite gençliğinin dinamizm ve enerjisi, inancı ve ortak kültürel bağlarımıza yoğrulan bu ve benzeri etkinliklerin yaratacağı sinerjiyle birlikte yazacağımız büyük hikayenin altyapısını ve ilk satırlarını teşkil etmektedir.\" diye konuştu. Ülkü Alemdar, Türk dünyasının tarih boyunca kültürü, dayanışması, azmi ve Türk ruhuyla var olduğunu vurgulayarak, şöyle devam etti: \"(Türk dünyası) Kendilerine karşı oluşan meydan okumalardan hiç korkmadı, onları cesaret ve kararlılığıyla aştı. Bugün de aynı ruhla burada bulunuyoruz. Biliyoruz ki kalıcı dostluklar ve işbirlikleri sadece resmi anlaşmalarla değil, gönülden kurulan bağlarla da inşa edilir. Dış politikada ulusal çıkarlar önemli belirleyicidir ancak ulusal çıkarlarımız için omuz omuza yürüyerek ilerlersek, dünyaya karşı tek ses, tek yürek olabilirsek böyle bir ailede bulunmak hepimizin hayali ve hedefi olur.\" Yıllardır yakılmayı bekleyen kardeşlik meşalesinin artık yandığını aktaran Alemdar, \"Sıra, o meşalenin Türk Devletleri Teşkilatı çatısı altında ışık saçmaya başlaması aşamasına gelmiştir. Bu meşale artık siz gençlerin ellerinde. Onu gönül coğrafyamızda ışık saçar hale getirecek, ileri taşıyacak ve bu coğrafyayı parlatacak olan sizlersiniz. İnanıyorum ki sizlerin çabalarıyla bir gün Türk Devletleri Teşkilatı ülkeleri, milli bayramlarına Türk gününü de ekleyecek ve her 3 Mayıs, tüm kardeş ülkelerde eş zamanlı milli bayram olarak kutlanacak.\" dedi. İstanbul Medipol Üniversitesi Genel Sekreteri Doç. Dr. Semih Korkut da yaklaşık 50 bin öğrenciye eğitim verdiklerini belirterek, şunları kaydetti: \"Dönem dönem değişmekle birlikle öğrencilerimizin yüzde 20'si uluslararası öğrenci. Mutluluk ve gururla söylüyorum ki bu konuda Türkiye'de bir numarayız, en iyiyiz. Bu öğrencilerimizin de büyük kısmı Türki cumhuriyetlerden gelen misafirlerimiz. Bu alanı gezdiğimizde bir kez daha görüyorum ki yemeklerimiz, kültürümüz, dilimiz aynı. İşbirliğimizi biraz daha artırmamız gerekiyor. O ülkeleri görmek, daha sık görüşmek gerekiyor. Ortak kültürümüz, yapımız var. İnşallah bundan sonra çok daha sık görüşecek, birlikte olacağız.\" Türkmenistan standında bulunan Aziza Shukurova ise çok heyecanlı olduklarını dile getirerek, \"Çünkü yabancı bir ülkede kendi ülkemizi temsil etmek gurur verici. Bunun yanı sıra kendi kültürümüzü, yemeklerimizi arkadaşlarımıza tanıtmak bizim için gerçekten gururdur. Cumhurbaşkanımız ve bizi destekleyen ailemiz sayesinde yurt dışında eğitim alma hakkı kazandık ve gittiğimiz her yerde ülkemizi, Türkmenistan'ı en iyi şekilde temsil etmek için bütün gençlerimiz bir aradayız.\" dedi. Gelin ve damat kıyafetinin de stantlarında görülebileceğinin altını çizen Shukurova, şunları söyledi: \"Atalarımızın düğünlerde giydiği gelin eşiklerimiz var. Biz Türkmenistanlılar gösterişi ve şatafatı çok severiz ve hepimiz kızlarımızı, gelirlerimizi süsleyen 'şay'larımızı taktık. Üzerimizde gördüğünüz takılara şay denir. Hepsi yöresel motiflerle işlenmiştir. Bir de damadımız var. Yiğitliği temsil eden kıyafetlerini üzerinde taşımaktadır. El yapımı halılarımızdan yapılmış çantalar, cüzdanları ve eski örf, adetlerimize göre yapılmış çayımız var. Özel demleme yöntemiyle yapılır ve çayımızın çok şifalı olduğunu söylerler. Ülkemize ait getirebildiğimiz kadar motiflerimizi, el işlerimizi getirdik. Bu organizasyonu yapan herkese çok teşekkür ediyoruz.\" Sahne performansları, konserler ve dans gösterilerinin de katılımcılara sunulduğu festivalde, Dünya Özbekistan Gençleri Cemiyeti Türkiye Başkanı Dr. Ergash Jumaev ile Özbekistan Kültür Dayanışma ve İş Birliği Derneği Başkanı Çokay Koçar da izleyiciler arasında yer aldı.", "summary": "Türk dünyasının kültürel mirasını tanıtmak amacıyla düzenlenen festivalde, 8 ülkeden temsilciler yer aldı. Festivalde geleneksel okçuluk, yöresel lezzetler, halk dansları, el sanatları, ebru ve çini uygulamaları gibi etkinliklerle Türk dünyasının kültürel değerleri yaşatıldı. Özbekistan ve KKTC'nin temsilcileri, Türk dünyasının birlikteliğini ve kardeşlik bağlarını vurguladı. İstanbul Medipol Üniversitesi'nden yetkililer, uluslararası öğrencilere eğitim veren üniversitelerinin Türk dünyasıyla işbirliğini artırmayı hedeflediklerini belirtti. Ayrıca, Türkmenistan kültürünün tanıtıldığı stantta, geleneksel gelin-damat kıyafetleri ve el işçiliği ürünleri sergilendi."}
{"text": "UNESCO Dünya Mirası Geçici Listesi'nde yer alan tarihi Harput Mahallesi'nde birçok medeniyete ev sahipliği yapan Harput Kalesi'nde arkeolojik kazı ve restorasyon çalışmaları kademeli olarak sürüyor. Tarihi kalede 2025 yılı kazı sezonu da Vali Numan Hatipoğlu tarafından vurulan ilk kazmayla başladı. Kazı Başkanı Prof. Dr. İsmail Aytaç'tan yürütülen çalışmalar hakkında bilgi alan Hatipoğlu, Harput Kalesi'nde bu yılın kazı çalışmalarını başlattıklarını söyledi. Harput'ta 12 ay boyunca çeşitli çalışmalar yaptıklarını aktaran Hatipoğlu, sürecin sağlıklı ve iyi ilerlediğini söyledi. Vali Hatipoğlu, şunları kaydetti: \"Şu anda bulunduğumuz mekan Fetih Mescidi olarak değerlendirdiğimiz Harput Kalesi'nin fethinden sonra inşa edilmiş olan bir alandır. Dolayısıyla burayı öncelikle aslına uygun olarak restore etmeyle ilgili olarak çalışmalarımız oldu. Anıtlar Kurulu da bununla ilgili onay sürecini gerçekleştirdi. Yakın zamanda inşallah burayı ihya edeceğiz. Harput Kalesi'nde çeşitli alanlarda kazılarımız ve restorasyon çalışmalarımız devam ediyor. Özellikle dökümhane başta olmak üzere sarnıçlar ve diğer alanlardaki çalışmalarımız sürüyor.\" Fırat Kalkınma Ajansı ve farklı kaynaklarla kale girişinde karşılama merkezi inşa edeceklerini bildiren Hatipoğlu, Elazığ'ın tarih ve kültürel miras açısından son derece zengin bölge olduğunu anlattı. Tadım köyünde, Salkaya'da ve Palu Kalesi'nde de kazıların olacağı bilgisini paylaşan Hatipoğlu, şöyle konuştu: \"Salkaya mozaiği, 85 metrekare genişliğiyle Türkiye'deki en geniş mozaik parçası. Bu bölgede yeni alanların olup olmadığını veya yeni tarihi değerlerin olup olmadığıyla ilgili olarak araştırma kazılarımız başlayacak. Harput'un, Elazığ'ın, Tadım köyündeki çalışmalarımızın tarihi birikimimize yepyeni değerler katacağına inanıyoruz. Bu anlamda da inşallah güzel sonuçlar elde ederiz.\"", "summary": "Harput Mahallesi'nde UNESCO Dünya Mirası Geçici Listesi'nde yer alan Harput Kalesi'nde arkeolojik kazı ve restorasyon çalışmaları 2025 kazı sezonuyla başladı. Vali Numan Hatipoğlu, kazı başkanı Prof. Dr. İsmail Aytaç'tan bilgi alarak çalışmaların sağlıklı ilerlediğini belirtti. Kalede özellikle Fetih Mescidi ve dökümhane gibi alanlarda restorasyon sürerken, Salkaya ve Palu Kalesi'nde de yeni kazılar yapılacak. Hatipoğlu, bu çalışmaların Elazığ'ın tarihi ve kültürel mirasına önemli katkılar sağlayacağını ifade etti."}
{"text": "Dünya Sağlık Örgütü (DSÖ) Genel Direktörü Tedros Adhanom Ghebreyesus, \"Son bir ay içerisinde bildirilen haftalık ölüm sayısının, ilk kez üç yıl önce \"pandemi\" kelimesini ilk kullandığımız zamandan daha düşük olduğunu görmek çok sevindirici. Bu yıl, Kovid-19'un uluslararası öneme sahip bir halk sağlığı acil durumu olarak sona erdiğini söyleyebileceğimizden eminim.\" dedi. Ghebreyesus, DSÖ merkezindeki haftalık basın toplantısında değerlendirmelerde bulundu. 11 Mart 2020'de Kovid-19'un küresel salgın olarak ilan edilmesinin üzerinden 3 yıl geçtiğini ve bunun dünyanın dikkatini çeken önemli bir an olduğunu anımsatan Ghebreyesus, Kovid-19'un 30 Ocak 2020'de DSÖ tarafından \"halk sağlığı acil durumu\" ilan etmesinin daha önemli bir an olduğunu belirtti. Ghebreyesus, \"3 yıl sonra, rakamın daha fazla olduğunu bilmemize rağmen, bu süreçte Kovid-19 nedeniyle neredeyse 7 milyon ölüm rapor edildi. Şu anda kesinlikle pandemi sırasındaki herhangi bir dönemde olduğumuzdan çok daha iyi bir konumdayız. Son bir ay içerisinde bildirilen haftalık ölüm sayısının, ilk kez üç yıl önce \"pandemi\" kelimesini ilk kullandığımız zamandan daha düşük olduğunu görmek çok sevindirici. Bu yıl, Kovid-19'un uluslararası öneme sahip bir halk sağlığı acil durumu olarak sona erdiğini söyleyebileceğimizden eminim.\" ifadelerini kullandı. Şu anda Kovid-19'un için halk sağlığı acil durumu olmadığını söyleyecek noktada olmadıklarını dile getiren Ghebreyesus, geçen hafta Kovid-19 nedeniyle 5 binden fazla ölümün rapor edildiğini, bunun önlenebilen ve tedavisi olan bir hastalık için çok fazla olduğunu anlattı. Ghebreyesus, geçen hafta DSÖ'nün İnfluanza Verilerinin Paylaşımı Küresel İnisiyatifi'nin (GISAID) veri tabanında ocak ayı sonlarında yayınlanan ve yakın zamanda tekrar kaldırılan verilerden haberdar edildiğini de vurgulayarak CDC'den alınan verilerin 2020'de Huanan Deniz Ürünleri Pazarı'ndan alınan verilerle ilgili olduğunun altını çizdi. Çevrim içi ulaşabilmenin mümkün olduğu süreçte, farklı ülkelerden bilim adamlarının bu verileri indirdiğini ve analiz ettiğine dikkati çeken Ghebreyesus, \"Bu verilerden haberdar olur olmaz, CDC ile temasa geçtik ve onları analiz edilebilmesi için DSÖ ve uluslararası bilimsel toplulukla paylaşmaya çağırdık.\" diye konuştu. Ghebreyesus, Kovid-19 Patojenlerinin Kökenini Araştırmak İçin Bilimsel Danışma Grubu'nun (SAGO) 14 Mart'ta toplandığını, Çin Hastalık Önleme ve Kontrol Merkezindeki (CDC) araştırmacılar ve uluslararası bilim insanı grubundan veri analizlerini SAGO'ya sunmalarını istediklerini anlattı. Bu verilerin \"Pandemi nasıl başladı?\" sorusuna kesin bir yanıt vermediğini ancak her birinin kendilerini bu cevaba biraz daha yaklaştırdığını söyleyen Ghebreyesus, Kovid-19'un kökenlerinin incelemesiyle ilgili her veri parçasının hızlı bir şekilde uluslararası toplumla paylaşılması gerektiğine işaret etti. Ghebreyesus, \"Bu veriler 3 yıl önce paylaşılabilirdi ve paylaşılmalıydı. Çin'i veri paylaşımında şeffaf olmaya, gerekli incelemeleri yapmaya ve sonuçları paylaşmaya davet etmeye devam ediyoruz. Salgının nasıl başladığını anlamak hem ahlaki hem de bilimsel zorunluluk olmaya devam ediyor.\" şeklinde konuştu.", "summary": "DSÖ Genel Direktörü Tedros Adhanom Ghebreyesus, Kovid-19 nedeniyle bildirilen haftalık ölüm sayısının son bir ayda, pandeminin başlangıcındaki seviyelerden daha düşük olduğunu belirterek, 2023'te Kovid-19'un uluslararası halk sağlığı acil durumu olarak sona ereceğinden emin olduklarını ifade etti. Ancak, hala her hafta 5 binden fazla ölüm bildirildiğini vurgulayan Ghebreyesus, pandeminin kökeniyle ilgili verilerin uluslararası bilimsel toplulukla hızlıca paylaşılması gerektiğini belirterek, Çin'i daha şeffaf olmaya ve araştırmaları paylaşmaya çağırdı."}
{"text": "Cumhurbaşkanı Recep Tayyip Erdoğan, \"Milletimizin destansı mücadelesinin tüm ihtişamıyla sürdüğü bir dönemde, Anadolu'muz işgalden kurtarılmaya çalışılırken cephe gerisi de ihmal edilmedi. İşgal güçlerinin bağımlılığı yaygınlaştırarak toplumu zayıflatmak ve direnişi içeriden kırmak üzere kurguladığı sinsi oyun, Yeşilayın vücut bulmasıyla akamete uğratıldı.\" dedi. Atatürk Kültür Merkezi'nde düzenlenen Uluslararası Yeşilay Federasyonu Forumu'nda konuşan Erdoğan, forum vesilesiyle katılımcılarla bir arada olmanın bahtiyarlığı içinde olduğunu söyledi. Türkiye'nin yanı sıra 60'ı aşkın ülkeden programa teşrif eden sivil toplum kuruluşlarının kıymetli temsilcilerine \"hoş geldiniz\" diyen Erdoğan, kendilerini üç kıtanın merkezi İstanbul'da, 4 asırlık tarihi mekanda buluşturan Yeşilayın her bir çalışanına yürekten teşekkür etti. Cumhurbaşkanı Erdoğan, forumun ülke, millet ve uluslararası sivil toplum camiası için hayırlara vesile olmasını dileyerek, \"Program kapsamında üç gün boyunca icra edilen atölye çalışmalarının, interaktif oturumların ve diğer etkinliklerin tüm katılımcılar için faydalı ve bereketli sonuçlar getirmesini temenni ediyorum. Gerek bilgi ve tecrübe paylaşımı gerekse iyi uygulama örneklerinin etraflıca analiz edilmesi bakımından programı son derece kıymetli bulduğumu ifade etmek istiyorum.\" diye konuştu. Bugüne kadar 1500'e yakın katılımcının iştirak ettiği Kapasite Geliştirme Programları'nın bağımlılıkla mücadele ve sağlıklı toplum müktesebatına küresel ölçekte çok önemli katkılar yaptığını dile getiren Erdoğan, \"Yeşilayımızla birlikte 97 ülkede faaliyet sürdüren Uluslararası Yeşilay Federasyonuna üye ülke Yeşilaylarının her birine çalışmalarında muvaffakiyetler diliyorum.\" ifadelerini kullandı. Cumhurbaşkanı Erdoğan, Yeşilayın Doktor Mazhar Osman ve 19 arkadaşının bir araya gelmesiyle Milli Mücadele'nin en çetin günleri olan 5 Mart 1920'de kurulduğunu aktararak, şöyle devam etti: \"O tarihte Büyük Millet Meclisimiz daha teşekkül etmemiş, farklı cephelerdeki diriliş ve direniş kıyamımız henüz zaferle taçlanmamıştı. Milletimizin destansı mücadelesinin tüm ihtişamıyla sürdüğü bir dönemde, Anadolu'muz işgalden kurtarılmaya çalışılırken cephe gerisi de ihmal edilmedi. İşgal güçlerinin bağımlılığı yaygınlaştırarak toplumu zayıflatmak ve direnişi içeriden kırmak üzere kurguladığı sinsi oyun Yeşilayın vücut bulmasıyla akamete uğratıldı. Kurtuluş Savaşımızı sevk ve idare eden Birinci Meclis'e getirilen ilk kanun tekliflerinden biri Trabzon Mebusu Ali Şükrü Bey'in sunduğu Men-i Müskirat Kanunu'dur. Teklifin yasalaşması için uğraşanların en başında İstiklal Marşı Şairimiz Mehmet Akif ile birlikte Hilal-i Ahdar Cemiyeti yani Yeşilay geliyordu. Bugün itibariyle Yeşilay, 81 ilimizdeki 120 şubesi, 105 danışmanlık merkezi, 110 spor kulübü, 3 bin 414 sporcusu, 145 bin gönüllüsü ve rehabilitasyon merkezleriyle ülkemizin dört bir yanında faaliyet gösteriyor.\" Erdoğan, yurt içinde ve dışında son derece kıymetli işlere imza atan Yeşilayın sivil toplum faaliyetlerinde öncü ve ufuk açıcı roller üstlendiğini söyledi. Yeşilayın bağımlılığın her türlüsüyle kararlı şekilde mücadele ederek, bir asır önce yaktıkları bağımsızlık meşalesini bugün de elden ele ulaştırdığını ifade eden Erdoğan, başarılarla ve fedakarlıklarla dolu 105 yılı geride bırakan cemiyeti canıgönülden tebrik etti. Cumhurbaşkanı Erdoğan, çalışanıyla, üyesi ve gönüllüsüyle bu geniş ailenin her bir ferdine şahsı ve milleti adına teşekkürlerini ilettiğini, bu vesileyle Doktor Mazhar Osman başta olmak üzere Yeşilayın kuruculularını ve Milli Mücadele kahramanlarının tamamını bir kez daha rahmet ve şükranla yad ettiğini belirtti. Cumhurbaşkanı Erdoğan, \"Şurası bir hakikat ki bazı konuların partisi, ideolojisi, kökeni, kimliği olmaz. Bağımlılıkla mücadele işte böyle bir alandır, böyle bir meseledir. Dolayısıyla fikir ve siyasi görüş ayrılıklarını bir kenara bırakıp, bu sorunun üzerine hep beraber kararlılıkla gitmemiz gerekiyor.\" dedi. Erdoğan konuşmasında, güçlü bireyin güçlü aileyi, güçlü ailenin güçlü milleti, güçlü milletin ise güçlü devleti meydana getirdiğini söyledi. Fertten devlete uzanan bu zincirin herhangi bir halkasında yaşanacak en küçük bir zafiyetin telafisi imkansız felaketlere yol açtığını dile getiren Cumhurbaşkanı Erdoğan, dünya tarihinin bu felaketlerin sayısız örnekleriyle dolu olduğunu ifade etti. Cumhurbaşkanı Erdoğan, \"Sağlıksız bir toplumun güçlü olması asla mümkün değildir. Sıhhatli bir bünyenin en büyük düşmanlarından biri ise bağımlılıktır. Kişiyi içten içe çürüten, toplumu adım adım ifsat eden bu illetle mücadele hepimiz için hayati bir önem taşıyor.\" dedi. Önleyici, koruyucu ve tedavi edici tedbirlerle insanların bağımlılığın her türlüsünden uzak tutulması gerektiğini vurgulayan Cumhurbaşkanı Erdoğan, \"Özellikle gençlerimizin korunması çok ama çok mühimdir. Biz devlet olarak bağımlılığın her çeşidiyle mücadelede üzerimize düşen görev ve sorumlulukları tüm kurumlarımızla birlikte yerine getirmeye özen gösteriyoruz. Tütün ürünleri ve yasaklı maddelerden alkollü içeceklere, internet ve ekran bağımlılığından kumar bataklığına, nesillerimizi doğrudan tehdit eden bu tehlikelere karşı caydırıcı önlemler alıyoruz.\" diye konuştu. Cumhurbaşkanı Erdoğan, hem yasal düzenlemelerle hem de strateji ve eylem planlarıyla bağımlılık konusunda büyük bir hassasiyetle hareket ettiklerinin altını çizerek, \"İlgili bakanlıklarımız, belediyelerimiz, kurum ve kuruluşlarımız, temiz zihinler, sağlıklı nesiller, güçlü bireyler yetiştirmek için seferberlik ruhuyla çalışıyor. Emniyet birimlerimiz her yıl düzenledikleri yüzlerce operasyonla zehir tacirlerine ve suç şebekelerine göz açtırmıyor. Bakınız sadece 2024 yılında zehir tacirlerine yönelik 48 bin 590 operasyon düzenlendi. Evlatlarımızın canı, sağlığı ve hayatı üzerinden para kazanmaya çalışan alçaklara nefes aldırmıyoruz.\" ifadesini kullandı. Bağımlılıkla Mücadele Yüksek Kurulunun kapsamlı ve çok boyutlu politikaları hayata geçirdiğini belirten Cumhurbaşkanı Erdoğan, \"Yeşilay'ımız başta olmak üzere sivil toplum kuruluşlarımızın birçoğu da aynı şekilde yüksek bir vazife şuuruyla çalışmalarını sürdürüyor. Yani her alanda yoğun bir çaba içindeyiz. Bağımlılıkla mücadele konusunda elini taşın altına koyan, ülkemizin güçlü, sağlıklı ve müreffeh yarınları için fedakarca çalışan her bir kardeşime buradan teşekkür ediyorum.\" dedi. Cumhurbaşkanı Erdoğan, bu süreçte asli görevin ailelere düştüğünü dile getirerek, \"İnternetin yaygınlaşmasıyla birlikte tehditler de farklılaştı, çeşitlendi. Sanal dünyanın kaotik yapısı bağımlılıkla mücadeleyi zorlaştırıyor. Eskiden çok zor ulaşılan şeyler şimdi yalnızca bir tık mesafesinde. 6-10 yaş grubu çocukların 3'te birinin günlük internet kullanım süresi bir saat ve üstü. 11-15 yaş grubunda bu oran yüzde 55'e yaklaşıyor. Daha açık söylemek gerekirse çocuklarımız ebeveynleriyle geçirdikleri zamandan daha fazlasını sanal alemde geçiriyor. Yine 2022'de yapılan bir araştırmaya göre dünya nüfusunun yüzde 27'si akıllı telefon, yüzde 17'si sosyal medya, yüzde 14'ü internet, yüzde 6'sı ise oyun bağımlısı olarak ifade ediliyor.\" diye konuştu. Dijitalleşme arttıkça bundan çok daha vahim durumlarla karşılaşılacağının açık olduğuna vurgu yapan Cumhurbaşkanı Erdoğan, şöyle devam etti: \"Akıntıyı tersine çevirmek mümkün olmadığına göre ne yapacaksak bunu göz önünde bulundurarak yapacağız. İnternet ve sosyal medya içeriklerinin gençlerimizi, değerlerimizi, toplum yapımızı hedef aldığı bir dönemde ailelerimiz de çok dikkatli olmalıdır. Şu gerçeği açık açık söylemek durumundayım. Şayet sanal bahis ve kumar girdabında boğulmuş, varını yoğunu kaybetmiş nesiller görmek istemiyorsak, zihinleri ve bedenleri esir eden, yuvaları yıkan alkol ve madde bağımlılığını bertaraf etmekte eğer kararlıysak, 'LGBT gibi sapkın akımlar toplum bünyemizi enfekte etmesin, bilhassa yeni kuşakları zehirlemesin.' diyorsak, 'Bilgili, şuurlu, sağlıklı nesillerle Türkiye Yüzyılı hedeflerimize ulaşalım.' diyorsak, bu mücadeleyi hep birlikte omuz omuza vermek mecburiyetindeyiz. Diğer türlü evlatlarımızın, eşlerimizin, komşularımızın, iş arkadaşlarımızın elimizin içinden kaybolup gitmelerine engel olamayız.\" Cumhurbaşkanı Erdoğan, tüm bunları siyaset olsun diye söylemediklerini belirterek, \"Burada ortak bir duruşa ihtiyacımız olduğuna inandığımız için bunları ifade ediyoruz. Şurası bir hakikat ki bazı konuların partisi, ideolojisi, kökeni, kimliği olmaz. Bağımlılıkla mücadele işte böyle bir alandır, böyle bir meseledir. Dolayısıyla fikir ve siyasi görüş ayrılıklarını bir kenara bırakıp, bu sorunun üzerine hep beraber kararlılıkla gitmemiz gerekiyor.\" dedi. Milletini ve memleketini düşünen herkesten de aynı hassasiyeti beklediklerini dile getiren Cumhurbaşkanı Erdoğan, \"Ancak muhataplarımızdan, özellikle muhalefet cenahından aynı sorumlu tavrı ne yazık ki göremiyoruz. Bağımlılıkla mücadele gibi bir konunun dahi ideolojik takıntılara kurban edildiğini üzülerek görüyoruz. Muhalefetin ülke ve milletin asıl gündeminden kopuk tutumu maalesef burada da karşımıza çıkıyor. Biliyorsunuz ülkemizde alkol tüketimi çok yanlış bir şekilde on yıllar boyunca bir çağdaşlaşma, bir modernleşme projesi olarak lanse edildi. Hatta bir dönem devlet ricali eliyle içki kullanımı teşvik edildi. Yakın tarihimizde gümrük ve tekel bakanlarının 'Bol içki ve sigara içilir inşallah.' diyerek bar açtığı utanç sahnelerine şahit olduk. Bu mesele öyle bir hal aldı ki 28 Şubat döneminde alkol kullanmadığı için insanlarımız fişlendi hatta mesleklerinden atıldı. İçki, kişisel bir tercihten ziyade bir kimlik meselesi haline getirildi, baskı ve dayatma aracı olarak kullanıldı.\" diye konuştu. \"Aynı faşizan tavırlara biz de defalarca maruz kaldık.\" diyen Cumhurbaşkanı Erdoğan, \"'Milli içkimiz ayrandır.' dediğimiz için acımasızca eleştirildik. Bir tanesi benim. Öyle dediğim için eleştirildim. Sigarayla mücadeleyi önemsediğimiz için saldırıların hedefi olduk. Alkolün sebep olduğu toplumsal felaketlere dikkati çektiğimiz için yasakçı ilan edildik. Son olarak 14 Mayıs 2023 seçimleri öncesinde benzer ithamlarla, iftiralarla karşılaştık.\" dedi. Cumhurbaşkanı Erdoğan, muhalefeti eleştirerek, \"Bir tarafta 'Bedava yapacağız' dedikleri suyun fiyatını 10 kat artırırken, bakıyorsunuz diğer tarafta alkollü içki fiyatlarını indirmekten bahsediyorlar. Kendi insanının sağlığını düşünmeyen, dahası çağdaşlığı bilimde, teknolojide, kalkınmada, kültürde değil de kadeh tokuşturmakta gören bu cins mi cins zihniyeti milletimizin vicdan ve ferasetine havale ediyorum.\" dedi. Erdoğan, alkolü sembolleştirme politikasının muhalefet tarafından bugün bile devam ettirildiğini söyledi. Cumhurbaşkanı Erdoğan, \"Milletimiz hizmet bekleyedursun bunların devraldıkları belediyelerdeki ilk icraatlarından biri sosyal tesisleri adeta meyhaneye çevirmek oluyor. Bir tarafta 'Bedava yapacağız' dedikleri suyun fiyatını 10 kat artırırken, bakıyorsunuz diğer tarafta alkollü içki fiyatlarını indirmekten bahsediyorlar. Affedersiniz rakının, viskinin, biranın, şarabın fiyatını dert ettikleri kadar halkımıza astronomik rakamlarla sattıkları suyun fiyatını dert etmiyorlar.\" dedi. \"Madem ucuzlatacak bir hizmet arıyorsunuz, suyun fiyatını ucuzlatın ya, hadi görelim sizi.\" diyen Erdoğan, şöyle devam etti: \"Seçim döneminde 'Allah'ın suyundan para mı alınır.' dediğiniz suyun faturası elektrik faturasını geçti. İnanın bunları gördükçe onlar adına biz hicap duyuyoruz. Kendi insanının sağlığını düşünmeyen, dahası çağdaşlığı bilimde, teknolojide, kalkınmada, kültürde değil de kadeh tokuşturmakta gören bu... ne diyeyim, cins mi cins zihniyeti milletimizin vicdan ve ferasetine havale ediyorum. Bu ülkenin pırıl pırıl gençlerini siyasi emelleri için sokağa döken, polise saldırtan, kendileri de polisimizin üzerine araç süren, otobüs süren şuursuz bir zihniyetten başka bir türlü davranmalarını da açıkçası beklemiyoruz.\" Cumhurbaşkanı Erdoğan, bunlarla oyalanmayacaklarını ifade ederek, \"23 yıldır olduğu gibi, ne kimsenin hayat tarzına müdahale edeceğiz ne kimsenin yediğine içtiğine karışacağız ne de içkiyi modernlik simgesi olarak topluma dayatan ideolojik bağnazlıklara teslim olacağız.\" diye konuştu. Mücadelede kararlı olduklarını vurgulayan Erdoğan, \"Ocakları söndüren bahis ve kumar illetiyle, yuvaları yıkan alkol musibetiyle, hayatları karartan uyuşturucu belasıyla, zihinleri iğfal eden ekran bağımlılığıyla velhasıl insanımızın sağlığına, toplumsal huzurumuza zarar veren tüm marazlarla, bağımlılığın her çeşidiyle mücadeleye devam edeceğiz. 'Hepimiz için bağımsız gelecek' şiarıyla, bağımlılığın pençesinde kıvranan kardeşlerimize el uzatacağız. Uyuşturucunun, kumarın, alkolün, sigaranın ve bağımlılık yapan her türlü illetin gençlerimizin rengini soldurmasına izin vermeyeceğiz.\" ifadesini kullandı. Uluslararası Yeşilay Federasyonu Forumu'nun hayırlara vesile olmasını temenni eden Erdoğan, Türkiye'den ve yurt dışından programa iştirak eden katılımcılara teşekkür etti, Uluslararası Yeşilay Federasyonuna ve ülke yeşilaylarına çalışmalarında başarılar diledi. Programda, katılımcılara, Uluslararası Yeşilay Federasyonu ve Türkiye Yeşilay Cemiyeti tarafından hazırlanan videolar izletildi. 6 kıtayı temsilen 6 ülke yeşilay federasyonu temsilcileri programda Cumhurbaşkanı Erdoğan'ı selamlama konuşmaları yaptı. Yeşilay Genel Başkanı Mehmet Dinç, günün anısına Cumhurbaşkanı Erdoğan'a hediye takdim etti. Cumhurbaşkanı Erdoğan, konuşmasının ardından sahnede katılımcılarla fotoğraf çektirdi.", "summary": "Cumhurbaşkanı Recep Tayyip Erdoğan, Atatürk Kültür Merkezi'nde düzenlenen Uluslararası Yeşilay Federasyonu Forumu'nda yaptığı konuşmada, Yeşilay'ın bağımlılıkla mücadeledeki önemli rolünü vurguladı ve sivil toplum kuruluşlarının bağımlılık sorununa karşı ortak bir duruş sergilemesinin önemini belirtti. Erdoğan, bağımlılıkla mücadelede devletin, ailelerin ve toplumun ortak bir çaba içinde olması gerektiğini ifade ederek, alkol, kumar, uyuşturucu ve internet bağımlılığı gibi tehlikelere karşı mücadeleye devam edeceklerini söyledi. Ayrıca, Yeşilay'ın kurucusu Dr. Mazhar Osman ve 19 arkadaşını anarak, Yeşilay'ın 100 yılı aşkın süredir önemli katkılar sunduğunu dile getirdi. Erdoğan, bağımlılıkla mücadelede herkesin sorumluluk alması gerektiğini belirterek, \"Birlikten kuvvet doğar\" mesajı verdi."}
{"text": "TÜRKSAT, Anadolu Ajansının (AA) global iletişim ortağı olduğu TEKNOFEST KKTC'de, uydu yayıncılığı ve haberleşmesine yönelik çözümlerini ziyaretçilere tanıttı. TÜRKSAT Genel Müdürü Ahmet Hamdi Atalay, AA muhabirine yaptığı açıklamada, tasarımından üretimine kadar Türk mühendislerinin ürünü olan ve yakın zamanda devreye alınan Türkiye'nin ilk yerli ve milli haberleşme uydusu Türksat 6A'nın gurur verici bir çalışma olduğunu söyledi. Bu başarının arkasında 10 yıllık bir serüven olduğuna işaret eden Atalay, şöyle konuştu: \"Biz uydu üreticisi değiliz, servis firmasıyız, uydu hizmetleri veriyoruz. Ekosistemimizde TUSAŞ, TÜBİTAK UZAY, ASELSAN gibi bu alanda pek çok yetkin firma var. Onlarla birlikte artık 6A'dan sonra biz her türlü uyduyu üretebilir durumdayız. Bu özgüvenle 7A'ya hazırlanıyoruz. 6A önemli bir kapasiteyle ihtiyacımızı ve açığımızı gideriyor ama talep oldukça yoğun. Uydunun üretimi yaklaşık 4 yıl sürüyor. Dolayısıyla bu periyotta hızla artan kapasite ihtiyacımız için yeni uydulara ihtiyaç var. 7A için de hazırlıklara başladık. Firmalarla görüşüyoruz. Onun da yerli ve milli ağırlıklı olmasını istiyoruz. Önümüzdeki en önemli hamle ve proje 7A. Başka projelerimiz de olacak ama yıldız projemiz odur diye söyleyebilirim.\" İnsansız hava araçlarında (İHA) Türkiye'nin ulaştığı aşamanın kendilerine çok büyük pazar potansiyeli oluşturduğunu vurgulayan Atalay, \"İHA üreticilerimizin uydu sattığı hemen hemen her yere biz de bunun doğal bir parçası olan uydu hizmetlerimizi taşıyoruz. İHA'ların hem yönetimi hem de aldıkları bilgilerin, görüntülerin merkezlere iletimi TÜRKSAT uyduları üzerinden yapılıyor. O yüzden yerli-milli üreticilerimizin İHA sattığı her yerde bizim için yeni pazarlar var demektir. Bundan çok memnunuz, çok gurur duyuyoruz. Hem İHA pazarımızın büyümesinden hem uydu pazarının büyümesine etkisinden memnunuz.\" değerlendirmesinde bulundu. Pazarın bununla sınırlı olmadığını ve geliştiğini anlatan Atalay, farklı hizmetlere yönelik de çalışmalar yaptıklarını dile getirdi. Yayıncılık hizmetlerinin en büyük gelir kaynağını oluşturduğunu ve bunun uzun zaman devam edeceğini ifade eden Atalay, bunun yanında katma değerli hizmetler oluşturmaya çalıştıklarını aktardı. Ahmet Hamdi Atalay, coğrafik ya da felaket ve benzeri nedenlerle erişilemeyen yerlere telekomünikasyon hizmetlerinin ulaştırılması için en elverişli yöntemin uydu hizmetleri olduğunu söyledi. Sloganlarının \"TÜRKSAT her yerde\" olduğuna işaret ederek, gerçekten de her yere ulaşabildiklerini vurgulayan Atalay, şunları kaydetti: \"Özellikle felaket bölgelerinde, deprem bölgelerinde mevcut telekom şebekelerinin kesintiye uğraması işin doğasında var. Bu bir eksiklik değil ama onu giderecek, onun tamamlayıcısı olan uydu teknolojileri çok önemli bir açığı kapatıyor. Buralara ağırlık veriyoruz, başka nasıl uygulamalar yapılabilir diye. Mobil istasyonlar oluşturuyoruz. Mobil hizmet götürülemeyen yerlere hizmet götürmek üzere evrensel hizmetler kapsamında kurulan baz istasyonlarına uyduyla bağlantı hizmeti veriyoruz. Benzeri bir yaklaşımla uyduyla yere inip sonra kablosuz sabit internet bağlantısı şeklinde olabilecek teknolojiler üzerinde çalışıyoruz. Deprem durumunda baz istasyonlarının ya radyolinkleri, şebekeye bağlantıları ya da enerji bağlantıları kopuyor. Enerji tarafına çözüm getirebilecek durumumuz yok ama daha farklı enerji kaynaklarından ve alternatiflerden beslenen istasyonlar kurulabilir ve onların şebeke bağlantıları uydu üzerinden yapılırsa bunun depreme dayanıklılığı oldukça fazla olabilir. Bunun için bir proje üzerinde çalışılıyor. Özellikle JEMUS projesindeki benzer, belli standartların üzerinde yeşil alanlara ve hatta kamu alanlarına kurulacak baz istasyonlarıyla farklı kaynaklardan enerji beslemesi yapılarak; güneşti, rüzgardı, yüksek kapasiteli aküler ve yedekli jeneratörleriyle çok daha uzun süre elektrik kesintisine dayanabilecek istasyonlar kurulabilir ve bunlar da uydu üzerinden şebekelere bağlanırsa özellikle acil hizmet vermek durumunda olan görevliler için alternatif bir haberleşme şebekesi oluşturulabilir. Buna fikir olarak çok sıcak bakıyoruz. Böyle bir proje üzerine çalışıyoruz doğrusu.\"", "summary": "TÜRKSAT, TEKNOFEST KKTC'de uydu hizmetleri ve haberleşme çözümlerini tanıttı. TÜRKSAT Genel Müdürü Ahmet Hamdi Atalay, Türkiye'nin ilk yerli ve milli haberleşme uydusu Türksat 6A'nın devreye girmesinin ardından 7A için hazırlıklara başladıklarını belirtti. Atalay, insansız hava araçları (İHA) ile uydu hizmetlerinin birleşmesinin büyük pazar potansiyeli oluşturduğuna vurgu yaptı ve felaket bölgelerinde uydu teknolojilerinin kritik öneme sahip olduğuna değindi. Ayrıca, deprem gibi afet durumlarında kesintisiz haberleşme için mobil baz istasyonları ve uydu bağlantılı çözümler üzerinde çalıştıklarını ifade etti. TÜRKSAT'ın \"her yerde\" sloganıyla, özellikle zor erişilen alanlara hizmet sunduklarını ve bu alandaki projelerini geliştirmeye devam ettiklerini belirtti."}
{"text": "Cinayet, kaza, suikast, terör saldırısı veya patlama... Mağdur veya sanığın olduğu her olayı ilk olarak haber alan olay yeri inceleme ekipleri, olay mahallinde \"titizlik ve hassasiyet\" esaslı yapılan çalışmalar ve analizlerin yanı sıra parmak izi geliştirme, kimlik tespiti ve adli görüntüleme gibi birçok detaylı süreç yürütüyor. Ekipler, çalışmalarında son teknolojiyi ve bilimsel yöntemleri etkin şekilde kullanıyor. Kuruluş temelleri, Macar asıllı Müslüman Yusuf Cemil Bey'in parmak izi çalışmalarına dayanan, 1930 yılından itibaren polis teşkilatında asayiş şube müdürlükleri bünyesinde Teknik Büro Amirliği, 1996 yılında ise Olay Yeri İnceleme Şube Müdürlüğü olarak çalışmalarına devam eden birim, 2003'ten sonra Kriminal Daire Başkanlığı çatısı altında güçlü bir yapıya dönüştü. AA ekibine kapılarını açan Olay Yeri İnceleme Şube Müdürlüğünde görevli Komiser Gizem Öztürk, 12 haftalık temel eğitimle başlayan uzmanlık sürecinin ardından personelin, parmak izi laboratuvarı, kimlik tespit ve adli görüntüleme gibi alanlarda özel eğitimlerle uzmanlaştığını anlattı. Olay yeri inceleme ekiplerinin suç mahallerinde titizlikle çalıştığının altını çizen Öztürk, şu bilgileri paylaştı: \"Olay yeri inceleme ekiplerimiz aslında olay yeri, fail ve mağdur arasındaki ilişkiyi kurmak, suç bulgularını bulmak, işlenen suçun aydınlatılması ile adli mercilerin doğru karar vermesini sağlamak üzere görev yapıyorlar. Ekiplerimiz titizlikle yaptıkları incelemeler neticesinde elde ettikleri bulguları, gerekli incelemeler yapılmak üzere yine Kriminal Daire Başkanlığımıza bağlı 10 Bölge Kriminal Polis Laboratuvarı Müdürlüklerine ve Olay Yeri İnceleme Şube Müdürlükleri bünyesinde bulunan parmak izi geliştirme laboratuvarları ile kimlik tespit birimlerine gönderiyor. Parmak izi geliştirme laboratuvarları ve kimlik tespit birimleri, yaptıkları çalışmalarla parmak izinden suç mahallinde bulunan şahsa ulaşmayı amaçlıyor. Tüm bu bölümlerimizin ana amacı aslında suçlunun tespiti ve gerçeklerin ortaya çıkarılmasıdır.\" Olay yerinden alınan bulguların bilimsel tekniklerle detaylı şekilde analiz edildiğini aktaran Öztürk, \"Gerek parmak izi geliştirme laboratuvarlarında elde edilmiş parmak izleri, gerekse ekiplerimiz tarafından olay yerlerinden alınmış parmak izlerinin tespiti, kimlik tespit birimlerimizce yapılıyor. Elde edilen tüm bu parmak izleri tamamen yerli ve milli olan Biyometrik Veri Yönetim Sistemi'nde kayıtlı olan tüm parmak izleri ile karşılaştırılarak yine uzman personelimiz tarafından hangi şahsa ait olduğu tespit ediliyor.\" dedi. Afet gibi büyük olaylarda kimlik tespitinin kritik öneme sahip olduğuna dikkati çeken Öztürk, sadece kriminal vakalarda değil, doğal afetlerde de olay yeri inceleme birimlerinin aktif rol üstlendiğine işaret etti. Olay yeri inceleme işlemlerinin sadece teknik bir süreç değil aynı zamanda adaletin tecellisi için yürütülen hayati bir görev olduğunu vurgulayan Öztürk, \"Suçlunun tespiti ve gerçeklerin ortaya çıkartılması gibi bütün hayat akışını değiştirebilecek önemli bir sürecin parçası olan olay yeri inceleme işlemleri, büyük bir titizlikle ve özveriyle yerine getiriliyor.\" diye konuştu. Balistik Şube Müdürü Kadir Sevim de bu birimde, ateşli ve ateşsiz silahların yasal mevzuata göre incelenmesi, olay yerinden elde edilen suç konusu silahın tespiti ve ateşli silahların faili meçhul karşılaştırmalarının yapıldığını söyledi. Fotoğraf: Raşit Aydoğan/AA Sevim, \"Şubemize gönderilen ateşli silahların mukayese atışlarını yaparız ve örneklerini alırız. Bu örneklerin, olay yerinden elde edilen suç konusu kovanlarla, mermi çekirdekleriyle makroskop altında karşılaştırmaları yapılır. Daha sonra bu suç konusu kovanlar Balistika sistemine yüklenir.\" ifadelerini kullandı. Balistika sisteminin TÜBİTAK ve Kriminal Daire Başkanlığının ortak geliştirdiği yerli ve milli bir proje olduğunu anımsatan Sevim, şöyle konuştu: \"Balistika sistemi, tüm Türkiye'de polis ve jandarma bölgelerinin tamamını kapsar. Balistika sisteminin uzman kontrolünde verilen kararlar kesin olup, düzenlenen uzmanlık raporları adli birimlere gönderilir. Ülke genelinde ateşli silahlarla işlenen bir suçun tespitine yönelik çalışmalarımız kesin doğruluk ve kararlılıkla devam etmektedir. Failli meçhul olayların aydınlatılmasına yönelik çalışmalarımız gece-gündüz devam ediyor.\"", "summary": "Olay Yeri İnceleme Şube Müdürlüğü, suç mahallerinde titizlikle yapılan çalışmalarla suçluların tespiti ve adaletin sağlanması için kritik bir rol üstleniyor. 1930 yılında temelleri atılan birim, parmak izi geliştirme, kimlik tespiti, balistik incelemeler gibi bilimsel yöntemleri kullanarak suçların aydınlatılmasına yardımcı oluyor. Kriminal Daire Başkanlığı bünyesinde uzmanlaşan ekipler, olay yerinden alınan bulguları detaylı şekilde analiz ediyor. Ayrıca, afet durumlarında da kimlik tespiti gibi önemli görevler üstleniyor. Balistik sistem ile ateşli silahların tespiti de yapılırken, Türkiye genelinde suçların çözülmesine yönelik çalışmalar kesintisiz bir şekilde devam ediyor. Bu çalışmalar, adaletin yerini bulması için büyük bir özveriyle yürütülüyor."}
{"text": "Yalçın, yükseköğretim kurumlarında görev yapan idari personelin yer değişikliği taleplerine ilişkin AA muhabirine açıklamalarda bulundu. Üniversitelerde \"eğitim\" ve \"sağlık\" hizmet kollarında çalışan personelin yer değişikliği taleplerinin karşılanması konusunda uzun süredir yürüttükleri çalışmalara değinen Yalçın, bu hakkın 6. ve 7. dönem toplu sözleşme görüşmelerinde kayıt altına alındığını ve toplu sözleşme maddesi olduğunu söyledi. Yalçın, yürüttükleri diplomasi, ikili görüşmeler, üniversite önlerinde yapılan eylem ve çağrılar neticesinde tıkanıklığın aşıldığını, Yükseköğretim Kurulunun (YÖK) konuya başından itibaren olumlu yaklaşmasının da işlerini kolaylaştırdığını ve ilk kez bu alanda merkezi yer değişikliği duyurusuna çıkıldığını belirtti. YÖK'ün açıklamasına göre talep toplama sürecinin bugün itibarıyla sona ereceğini hatırlatan Yalçın, \"Yükseköğretim tarihindeki ilk merkezi idari personel hareketliliğinin hayata geçirilmesine olumlu yaklaşıyoruz. Atılan adımın talepleri karşılamada ne ölçüde yeterli olacağı süreç içerisinde netleşecek.\" ifadelerini kullandı. Üniversite idari personeli olarak görev yapan üyelerine yönelik tercih robotu ve dijital uygulama geliştirdiklerini belirten Yalçın, bu uygulama üzerinden tercihlerin alınmasıyla üyelerinin taleplerinin ölçüldüğünü söyledi. Üniversitelerde görev yapan personelin bir kısmının tıp fakülteleri ve hastanelerde çalışan sağlık personeli olduğuna dikkati çeken Yalçın, benzer bir uygulamayı Sağlık-Sen bünyesinde de hayata geçirdiklerini belirtti. Yalçın, \"Her iki hizmet kolundaki üyelerimiz için tercih sürecini kolaylaştıran bu uygulamalar, tercih yapacak personel tarafından büyük ilgi gördü. Bu kapsamda her iki uygulamaya 4 bin 494 üyemiz giriş yaptı ve 7 bin 742 yer değişikliği talebi oluşturuldu. Analiz sonucunda üniversitelerde görev yapan 2 bin 819 personelin karşılıklı eşleşme ihtimalinin bulunduğu tespit edildi.\" bilgisini paylaştı. Yalçın, genel başvuru sayısının süreç sonunda YÖK tarafından açıklanacağını belirterek, şunları kaydetti: \"Buradaki temel beklentimiz şu: Üniversitelerin özel yapısından dolayı iki kurum arasında personel hareketliliği için muvafakat ve kabul şartı aranıyor. Ayrıca, yer değiştirecek personelin kadrosu için yeniden kadro kullanım izni alınması zorunluluğu, üniversiteleri bu sürece mesafeli yaklaşmak zorunda bırakıyor. Bu nedenle personel hareketliliği yeterince desteklenmiyor ancak biz bu konuda ısrarcı olduk. Süreci sürekli gündemde tutarak ve tartışarak bir adım atılmasını sağladık. Bu uygulamayı bir 'demo' olarak değerlendiriyoruz fakat yönergesi ve kriter seti kamuoyuna duyurulmalıdır. Bundan sonraki aşamada sürecin kapsamının daha da genişletilmesini ve kalıcı hale getirilmesini bekliyoruz.\" Yalçın, yer değişikliği talebinin temelinde aile bütünlüğü sağlanamayan personelin eş durumu tayini ile sağlık mazereti olan personelin ihtiyaçlarının bulunduğuna işaret etti. Yetkili sendika olarak bu konuyu toplu sözleşme sürecinde öncelikli taleplerden biri olarak gündeme getirdiklerini ifade eden Yalçın, iki toplu sözleşmede ısrarla savundukları bu talebin nihayet hayata geçirildiğini belirtti. Ali Yalçın, şu değerlendirmelerde bulundu: \"Bu vesileyle bazı personelin yer değişikliği talebi yerine gelecek ama bu hakkın yer değişikliği isteyen tüm personelin talebinin karşılanması için gerekli yapısal değişikliklerin takipçisi olacağız. Atama taleplerinin yalnızca karşılıklı yer değişikliğiyle sınırlı kalmaması, özellikle aile bütünlüğü ve sağlık mazereti gibi insani gerekçelerle yer değişikliği talep eden üniversite idari personelinin ihtiyaçlarını da kapsayacak şekilde, karşılıklılık şartı aranmadan daha geniş kapsamlı bir yer değişikliği süreci için gayretimiz sürecek. Bu sürecin başarıya ulaşması ve kapsamın genişletilmesi adına elimizden gelen gayreti göstermeye, üzerimize düşeni yerine getirmeye devam edeceğiz.\" Kamu çalışanlarının aile bütünlüğüne ilişkin taleplerinin \"Aile Yılı\" kapsamında daha da önem kazandığını vurgulayan Yalçın, \"Cumhurbaşkanımız Sayın Recep Tayyip Erdoğan'ın 2025'i Aile Yılı ilan etmesi, kamu çalışanlarının aile bütünlüğüne yönelik taleplerimize ayrı bir anlam kazandırmıştır. Bu vesileyle, üniversite idari personelinden bazıları için aile birliği sağlanmış olacak. Bizim hedefimiz, tüm kamu çalışanlarının aile bütünlüğünü temin ederek hem huzurlarını artırmak hem de iş verimliliklerini yükseltmektir çünkü aile birliği sağlanmayanın iç huzuru olmaz, iç huzuru olmayanın da iş huzuru olmaz.\" ifadelerini kullandı. Memur-Sen ve Eğitim-Bir-Sen Genel Başkanı Yalçın, kamuda görevde yükselme ve ünvan değişikliği konusunun, memurların en önemli beklentilerinden biri olduğunu ifade etti. Yalçın, 2021 Mart ayında yapılan Kamu Personeli Danışma Kurulu (KPDK) toplantısında görevde yükselme ve ünvan değişikliği sınavlarının kamu kurum ve kuruluşlarında periyodik yapılması gerektiğini gündeme getirdiklerini ve bu doğrultuda \"3 yılı geçmemek şartıyla görevde yükselme ve ünvan değişikliği sınavları periyodik olarak açılır.\" şeklinde karar alındığını söyledi. Ancak aradan geçen süreye rağmen alınan kararın uygulamaya geçirilemediğini belirten Yalçın, şöyle devam etti: \"Kurumlar, bu konuya bir mecburiyet olarak değil keyfiyet olarak yaklaşıyor. Bu nedenle kamuda uygulama birliği sağlanamıyor ve konuya ilişkin tartışmalar tüm hızıyla devam ediyor. Mart 2021 KPDK'den sonraki süreçte de konuyu gündemden düşürmedik. Bazı kurumlar, zamanla sınav açmaya başladı. Milli Eğitim Bakanlığı, belirli aralıklarla görevde yükselme ve ünvan değişikliği sınavını yapan kurumlar arasında ancak bu konuda en fazla sıkıntıyı üniversitelerde yaşıyorduk. YÖK'ün bu konuda inisiyatif alması gerekiyordu. YÖK Başkanı Prof. Dr. Erol Özvar'a bu inisiyatifi aldığı için teşekkür ediyorum. 2024 Kasım ayında 71 üniversite ile birlikte ÜAK ve YÖK merkez birimlerinin dahil olduğu toplamda 73 kurumda sınav süreci merkezi olarak koordine edildi ve tarihe önemli bir kayıt düşüldü. Bu sürecin devamı ve henüz dahil olmayan üniversitelerin de kapsam altına alınması son derece önemli.\" Ali Yalçın, yükseköğretim kurumlarının bu alanda kamuya örnek olması gerektiğini vurgulayarak, şunları kaydetti: \"Görevde yükselme ve ünvan değişikliği sınavlarının periyodik şekilde yapılması konusunda artık kamuya ait bir standart belirlenmeli ve bu hususta '3 yılı geçmemek şartıyla tüm kamu kurum ve kuruluşlarında görevde yükselme ve unvan değişikliği sınavları yapılır.' hükmü, keyfiyete bağlı olmadan uygulamaya geçirilmelidir. Bu sınavların ihtiyari bir durumdan çıkarılıp icbari bir pozisyona getirilmesi ısrarımızı devam ettireceğiz çünkü keyfiyetin hakim olduğu mevcut yapı, bazı kurumların sınav açarken bazılarının hiç yanaşmamasına neden olmakta ve bu durum uygulama bütünlüğünü sağlamadığı gibi adalet tartışmasını diri tutuyor. Biz, kamunun artık bu konuda net bir standart ortaya koymasını ve 3 yılı aşmamak kaydıyla tüm kurumlarda görevde yükselme ve ünvan değişikliği sınavlarının düzenli yapılmasını talep ediyoruz.\"", "summary": "Memur-Sen ve Eğitim-Bir-Sen Genel Başkanı Ali Yalçın, üniversitelerde görev yapan idari personelin merkezi yer değişikliği talebine ilişkin sürecin ilk kez başlatıldığını ve bu uygulamanın toplu sözleşme kazanımı olduğunu belirtti. Ayrıca, görevde yükselme ve unvan değişikliği sınavlarının tüm kamu kurumlarında en fazla 3 yılda bir zorunlu olarak yapılması gerektiğini vurguladı."}
{"text": "Erdek Körfezi'nin Çuğra mevkisi kıyıları ile liman içinde müsilajın yoğunlaştığı görüldü. Limandaki teknelerin etrafını saran müsilaj, su yüzeyinde tabaka oluşturdu. Çevre sakinlerince fark edilen müsilaj, bölgedeki etkisini sürdürüyor. Bandırma Onyedi Eylül Üniversitesi Denizcilik Fakültesi Öğretim Üyesi Prof. Dr. Mustafa Sarı, gazetecilere yaptığı açıklamada, müsilajın Marmara Denizi'nin her yerini kapladığını ve ilerleyen dönemde daha çok görüleceğini söyledi. Müsilajın deniz dibindeki canlılar ve ekosisteme çok zarar verdiğini belirten Sarı, \"Müsilaj, denizin dibindeki pinaları, midyeleri, istiridyeleri, mercanları öldürüyor. Üzerlerini battaniye gibi örtüyor. Deniz çayırlarının üzerini kapladı. Fotosentez yapmasını engelliyor. Yani oksijen üreten, bize nefes olan deniz çayırları, müsilaj yüzünden şu anda zarar görüyor. Ama 6 aydır zaten balıkçılık çok etkilendi Marmara Denizi'nde. Şimdi yüzeye çıkmaya başlamasıyla turizm etkilenmeye başlayacak.\" diye konuştu. Prof. Dr. Sarı, Marmara Denizi'nin temiz tutulması gerektiğinin altını çizdi. Müsilajla kaplı yerleri görenlerin denize girmekten kaygı duyacağını anlatan Sarı, şunları kaydetti: \"Acilen 2021 yılında tüm tarafların altına imza attığı, 7 ilin belediye başkanı, 7 ilin valisi ile bakanlık, meclis ve çevre komisyonu başkanı tarafından imzalanan Marmara Denizi Eylem Planı'nın ruhuna geri dönmemiz lazım. Marmara Denizi'nin kirlilik yükünü azaltmak zorundayız. Bir litre atığı bile arıtmadan Marmara Denizi'ne deşarj etmemeliyiz. Marmara taşıyacağı kadar yükü aldı, daha fazlasına tahammülü yok. Acilen, hiç vakit kaybetmeden tedbir almamız lazım. Şimdi müsilaj yüzeye çıktığı andan itibaren vatandaşlar yoğun şekilde 'Denize girebilir miyiz?', 'Balık yiyebilir miyiz?' diye sormaya başlayacak.\"", "summary": "Erdek Körfezi’nde müsilaj yeniden etkili oldu; uzmanlar Marmara Denizi’nin kirlilik yükünün acilen azaltılması gerektiğini vurgulayarak, 2021 Marmara Denizi Eylem Planı’nın uygulanmasına geri dönülmesi çağrısında bulundu."}
{"text": "Ankara, Kırıkkale, Kayseri, Sivas, Malatya, Elazığ, Bingöl ve Muş güzergahlarından geçerek Bitlis'in Tatvan ilçesine ulaşan, 60 duraktan oluşan 1315 kilometre yol kateden tren, 7 yıl önce başladığı seferini sürdürüyor. Ankara'dan Bitlis'e uzanan rota, yolcularına her mevsim ayrı görsel güzellik sunarken doğanın canlandığı ilkbaharda da seyri doyumsuz manzara oluşturuyor. Yolculara bölgenin doğal güzelliklerini tanımaları için keyifli deneyim sunan Vangölü Ekspresi, geçtiği duraklardan Bingöl ve Elazığ'da AA muhabirleri tarafından havadan görüntülendi. Dağların yamacından, Murat Nehri'ndeki Aşağı Kaleköy Baraj Gölü ve Fırat Nehri'ndeki Keban Baraj Gölü'nün üzerinde yer alan köprüdeki raylardan geçerken güzel görüntüler oluşturan Vangölü Ekspresi fotoğraf meraklılarının da kadrajına yansıdı. Bingöl Fotoğraf Kulübü Başkanı Esra Bürçün, 2015 yılından bu yana aktif olarak fotoğraf çektiğini, kentte bu yıl avukat, polis, öğretmen ve sağlıkçı gibi farklı mesleklerden fotoğraf meraklılarının bulunduğu kulübü kurduklarını söyledi. Bingöl'ün tanıtımı amacıyla geziler düzenleyip fotoğraflar çektiklerini dile getiren Bürçün, farklı şehirlerde yaşayan fotoğraf meraklılarını da kente davet ettiklerini belirtti. Bürçün, ilkbaharda Bingöl'ün eşsiz doğasını fotoğrafladıklarını, Vangölü Ekspresi'nin doğadaki seyrinin de kendilerine çok güzel kareler sunduğunu anlattı. \"Doğanın, bulutların rengi, trenin su üzerindeki köprüden geçmesi, bize fotoğraf açısından eşsiz bir görüntü sundu. Bu anları görüntüledik, çok güzel kareler elde ettik.\" diyen Bürçün, doğanın her anını değerlendirip kayıt altına almak istediklerini belirtti. Bingöl Devlet Hastanesinde hemşire olarak görev yapan kulüp üyesi Eda Orak da 5 yıl önce babasını kaybettikten sonra yaşadığı zorlu süreci atlatmak için fotoğrafla ilgilenmeye başladığını söyledi. Fotoğraf: Suat Öztürk/AA Fotoğraf kursunda verilen eğitimle doğru teknikleri öğrendiğini anlatan Orak, kulüp bünyesinde yeteneğini keşfetme fırsatı bulduğunu belirtti. Orak, \"Fotoğrafçı arkadaşlar edindim, Bingöl'ü keşfettim. Bingöllüyüm ama Bingöl'ün bu kadar güzel olduğunu fotoğrafçılar sayesinde öğrendim. Onlar sayesinde Bingöl'ün güzel yerlerini keşfettim. Buraya daha önce de gelmiştim ama bu köprünün ve Vangölü Ekspresi'nin çekimini yapmamıştım. Bugün hava çok güzel ve şahane bir görüntü var burada. Treni çektik, güzel kareler çıkardık. Mutluyum çektiğim karelerden.\" diye konuştu.", "summary": "Ankara'dan Bitlis'in Tatvan ilçesine uzanan Vangölü Ekspresi, doğal güzellikleriyle yolculara görsel şölen sunarken, özellikle Bingöl ve Elazığ’daki geçişleri fotoğrafçılar tarafından ilgiyle takip ediliyor. Bingöl Fotoğraf Kulübü üyeleri, trenin doğa içindeki seyrini fotoğraflayarak kentin tanıtımına katkı sağlıyor."}
{"text": "Kervan, Sağlık Bakanlığı Bilkent Yerleşkesi'nde TÜSEB ile ASELSAN işbirliğiyle geliştirilen, açık kalp ameliyatlarında kullanılmak üzere tasarlanan ve ilk testleri TÜSEB çatısı altındaki IDEA Laboratuvarlarında başarıyla tamamlanan yerli kalp-akciğer makinesinin tanıtım toplantısında konuştu. Sağlık Bakanı Kemal Memişoğlu'nun yönetim kurulu başkanlığını yürüttüğü TÜSEB'in Bakanlık bünyesinde bir enstitüler topluluğu olduğunu belirten Kervan, TÜSEB bünyesinde 9 enstitü olduğunu aktardı. Kervan, kanser, aşı enstitüsü, sağlık politikaları enstitüsü, yapay zeka enstitüsü gibi her bir enstitünün başkanının konusunda uzman profesyonel hocalardan oluştuğunu, son 8 aylık süreçte ekiplerin kendi konularında araştırmaları için büyük emek harcadığını söyledi. Kurumun bütçesinin iki katına çıkarılmasıyla birlikte bu bütçenin yüzde 70'ini sadece proje desteklerine ayırdıklarını dile getiren Kervan, hedeflerinin, sağlık alanında AR-GE ve inovasyonların yapılması ve geleceğin teknolojilerinin geliştirilmesi olduğunu ifade etti. Bu kapsamda, kalp-akciğer makinesinin çok kıymetli olduğunun altını çizen Kervan, \"TÜSEB olarak amacımız, Türkiye'de üniversiteler ve sağlık sektöründe çalışan özel sektör ile birlikte başarı hikayeleri yazabilmek. Bu başarı hikayelerinde her bir yapının kendi kabiliyeti doğrultusunda çalışmayı hedefliyoruz. Bu konuda da ASELSAN ile de bir araya gelmiştik.\" diye konuştu. ASELSAN ile kalp-akciğer makinesinin geliştirilmesi için 2020'de bir fikir birliği oluştuğunu anlatan Kervan, şunları kaydetti: \"ASELSAN'daki mühendis arkadaşlarımız bizim ameliyathanelerimize geldiler. Açık kalp cerrahisi yapılan ameliyathanelerin her birini tek tek gezdiler. Bu makineyi kullanan ve açık kalp cerrahisi yapan kalp cerrahlarıyla birlikte istişareler yaptılar. Önce iyi bir fizibilite çalışması gerekiyordu. Bu fizibilite çalışmasından sonra ASELSAN'daki mühendis arkadaşlarımız, bizim klinisyen hekimlerin önerileri doğrultusunda çalışmaya ve ürünün oluşturulması kısmına başladı.\" Cihazın laboratuvar çalışmalarının Bilkent Şehir Hastanesinde yapıldığını aktaran Kervan, \"ASELSAN ile yaptığımız kalp-akciğer makinesinin sonuçları diğer cihazlardan daha da iyi çıktı.\" dedi. Kervan, ASELSAN'ın geliştirdiği cihazın hayvan çalışmalarına başlanmadan, dizaynı, yapılış teknolojisiyle 3 ödül kazandığını bildirdi. TÜSEB'in İstanbul'daki hayvan laboratuvarlarındaki çalışmaların çok başarılı geçtiğini vurgulayan Kervan, \"Bu başarının çıkmasıyla birlikte bir sonraki adım kalp-akciğer makinesinin klinik çalışmalarda kullanılması. Bu cihaz bizim için hem kıymetli hem de çok stratejik bir ürün. Kalp-akciğer makinesi olmazsa, bugün açık kalp ameliyatlarını yapamayız. Ülkemizde yılda yaklaşık 80 bin açık kalp ameliyatı yapılıyor. Eğer bu cihaz olmaz ise bu ameliyatların yüzde 95'ini yapamayız.\" bilgilerini verdi. Türkiye'de yaklaşık 300 civarında açık kalp ameliyatı yapan merkez olduğunu belirten Kervan, şöyle devam etti: \"Her birinin yaklaşık 2 ile 4 arasında ameliyathane sayıları var. Her bir ameliyathanede bu cihazlar kullanılıyor. Umut ediyoruz ki 2026 yılında ASELSAN ile birlikte geliştirdiğimiz kalp-akciğer makinesini kendi ameliyathanelerimizde, Türkiye'deki hastanelerde kullanacağız. Yeni teknolojiyle birlikte eminiz ki uluslararası rekabet gücü yüksek olan bir cihazı geliştirmiş olduk. Önümüzdeki yıllarda bizim kalp-akciğer makinesinin ismini çok daha fazla duyacaksınız. Açık kalp ameliyatları devam ettiği sürece bu cihazın, günümüz teknolojilerini, yapay zeka sistemlerini kullanarak yeni jenerasyonlarını geliştirmeyi hedefliyoruz. Şu aşamada yeni bir jenerasyon çalışmasını da ASELSAN'daki mühendis arkadaşlarla birlikte çalışıyoruz. Hedefimiz, dünyada sağlık teknolojisi nereye gidiyorsa, TÜSEB'de o teknolojiyle birlikte takip ediyor olacak. Bizler geleceğin teknolojisini dizayn eden, üreten bir kurumuz. O hedef doğrultusunda devam edeceğiz.\" Kendisinin de bir kalp cerrahı olduğunu ifade eden Kervan, makinenin ilk tıbbi direktörlüğünü de kendisinin üstlendiğini dile getirdi. Türkiye'deki bilim insanlarının fikirlerinin bir araya geldiği bir ürünün oluşturulduğuna işaret eden Kervan, şunları kaydetti: \"Bu süreç yaklaşık 2 yıl sürdü. Yaklaşık 5 yıllık süreçte bu aşamaya gelmemiz büyük bir başarı. İleri bir teknoloji 5 yıl içinde bitirildi. Klinik çalışmalar aşamasına geldi. Bu çok büyük bir başarı. Dünyada kalp akciğer makinesinin üreticilerinin sayısı o kadar az ki 3'ten fazla değiller. İleri teknoloji gerektiren bir ürün. Bunu ASELSAN ile başarmanın heyecanını yaşıyoruz. Bizim için çok kıymetli. Geçen sene mekanik sistemlerini tamamlamıştık. İlk kan çalışmalarını da benim ekibimle birlikte tamamladık, yaptık. Bu yıl da hayvan çalışmalarına sıra gelişmişti.\" Türkiye'de küçük hayvan deneylerinin yapılabildiği laboratuvar çalışmalarının olduğunu belirten Kervan, bu tür büyük sistemlerin, cihazların testlerinin yapılabilmesi için bugüne kadar yurt dışına gidilerek, çok büyük paralar harcandığına işaret etti. İstanbul'da büyük bir hayvan laboratuvarının açıldığını anımsatan Kervan, sözlerini şöyle sürdürdü: \"Artık domuzlarda, koyunlarda çok daha büyük hayvanlarda tıbbi cihazların testleri yapılıyor. Bu testler, uzun süreli. Bizim orada üç tane ameliyathanemiz var. Anjiyografi laboratuvarımız var. Robotik cerrahi merkezi kuruyoruz. 7 gün 24 saat çalışacak bir laboratuvar haline getiriyoruz. Amacımız, Türkiye'de sağlık alanında üretici olan herkes hem bilim insanları hem de sektörde çalışan kişilerin orda çalışmalarını yapabilmesidir. Üretici olan Türk firmaları birçok ürünün testlerini bize getirmeye başladılar. Biz onlara mentörlük de yapıyoruz. Hayvan laboratuvarında, tamamen yerli üreticimizin ürününün uluslararası rekabeti artırabilecek standarda çıkması için onlara destek oluyoruz.\" Kervan, cihazın ekonomik getirisinin çok büyük olacağının altını çizerek, \"Türkiye'de kalp merkezi sayısı çok fazla. Almanya'da yaklaşık 150 civarında bir kalp merkezi sayısı var. Biz de ise bu sayı 300 ve burada verilen sağlık hizmeti çok üst sınırda. Sağlık turizmi konusunda çok hastamız geliyor. Kalp-akciğer makinesinin yaklaşık 3 milyar dolarlık bütçesi var. Biz eğer bunu ülkemize kazandırabilirsek, yurt dışına da satabilirsek, ülkemiz için büyük bir kazanç olacak.\" dedi.", "summary": "Sağlık Bakanlığı ve ASELSAN işbirliğiyle açık kalp ameliyatlarında kullanılmak üzere geliştirilen yerli kalp-akciğer makinesi, test aşamalarını başarıyla tamamladı. Proje, Türkiye’nin sağlık teknolojilerinde dışa bağımlılığı azaltmayı ve uluslararası rekabet gücüne sahip bir ürün oluşturmayı hedefliyor. 2026 yılında hastanelerde kullanılmaya başlanması planlanan cihaz, hem stratejik öneme sahip hem de büyük ekonomik katkı sağlayabilecek potansiyele sahip."}
{"text": "Çoğu yetişkin, baş ağrısından kaygı bozukluğuna stres belirtilerini yaşıyor. Stresin bir kısmı yararlı olabilirken, kronik stres vücudu harap ediyor. Tıp uzmanları, stresin bir dizi psikolojik ve fizyolojik rahatsızlığa doğrudan sebep olabileceğini, akıl ve vücut sağlığına zarar verebileceğini ve yaşam kalitesini azaltabileceğini söylüyor. Ancak bu durumun kontrolünü ele almak ve stresi tükenmişlik değil, dayanıklılık kaynağına dönüştürmek mümkün. Stres, vücudu zorluklara ve yaşamın taleplerine yanıt vermeye hazırlayan doğal bir tepki. Vücudu, önümüzdeki zorluklarla yüzleşmeye hazırlayan hormonların salımını tetikliyor. Kısa vadede bu tepki yoğunlaşmamızı güçlendiriyor ve performansımızı geliştiriyor. Fakat Amerikan Psikoloji Vakfına göre uzun süreli stres, kaygı bozukluğu, kalp hastalıkları ve bağışıklık sisteminde zayıflama gibi ciddi sağlık sorunlarına yol açabiliyor. Stresi tetikleyen iş, para sorunları ve kişisel ilişkilerden kaçınmak sıklıkla mümkün değil. Fakat buradaki önemli fark, stresin ne kadar sürdüğü. Akut stres kısa vadeli ve yararlı olabiliyor fakat kronik stres vücudun üzerine büyük bir yük bindiriyor. BBC'ye konuşan İngiltere Psikolojik Danışmanlık ve Psikoterapi Derneği'nden Rachel Vora \"Akut stres, belirli bir duruma verilen kısa vadeli tepki ve bazı durumlarda faydalı olabiliyor\" diyor. \"Savaş ya da sıvış tepkisini tetikliyor, adrenalin ve kortizol salımını başlatıyor ve bu da odaklanmamızı keskinleştirebiliyor ve bağışıklık sistemimizde geçici bir iyileşme yaratıyor.\" Düzgün yönetilirse, akut stres kalıcı hasar yaratmıyor ve bireylerin yakın vadeli sorunlara etkin bir şekilde tepki verebilmesine yardımcı olabiliyor. Fakat kronik stres vücutta uzun süren bir yük yaratıyor. Vora, stres uzun süre devam ederse, artan stres hormonlarının kalp hastalığı riskini yükselttiğini, bağışıklık sistemini zayıflattığını ve huzursuz bağırsak sendromu ve ülser gibi sindirim sorunları yaratabildiğini vurguluyor. Kronik stres aynı zamanda kaygı bozukluğu ve depresyonla, bilişsel fonksiyon sorunlarına, uyku sorunlarına ve hızlı yaşlanmayla da bağlantılı. Vora'ya göre stresin süresi ve gücündeki bu temel fark, aşama aşama vücuttaki birçok sisteme hasar veriyor. İngiltere Ulusal Sağlık Hizmetine (NHS) göre stres başka kortizol ve adrenalin olmak üzere hormon salımına yol açması nedeniyle bir dizi fiziksel tepkiyi tetikliyor. Bu tepkilerin bazıları şöyle; Ancak kronik stres zararlı olabiliyor. Strese tepkinin kronikleşmesi şu sorunlarla bağlantılı: Uzmanlar sürekli stresin, kalp hastalıkları, sindirim hastalıkları ve kaygı ile depresyon gibi akıl sağlığı sorunlarına da neden olabileceği uyarısında bulunuyor. California Üniversitesi'nden Dr. Golnaz Tabibnia \"Dayanıklılık sahip olduğunuz ya da olmadığınız bir şey değil. Zamanla gelişen bir kabiliyet\" diyor. Tabibnia ayrıca, sorunlardan kaçınmak yerine doğrudan yüzleşmenin dayanıklılığın inşa edilmesine yardımcı olduğunu ifade ediyor. Dr. Tabibnia'ya göre insanlar stresi zararlı değil, faydalı bir şey olarak gördüğünde, psikolojik stres tepkileri de azalıyor. Kafa yapısındaki basit bir değişiklik mucizeler yaratabiliyor, kaygıyı azaltabiliyor ve bilişsel performansı artırıyor. \"Pasif bir şekilde kaçınmak yerine, stresle aktif bir şekilde başa çıkmaya çalışmak, ileride yaşanabilecek stresli durumları daha iyi yönetebilmemizi sağlıyor. Spor salonunda olmak gibi. Ağırlık kaldırmak stresli bir şey ama bizi daha güçlü kılıyor.\" Kaygı bozukluğu yaşayan bireylere yardımcı olan hayır kurumu Anxiety UK, stres ve kaygı bozukluğu arasındaki temel farkları şöyle açıklıyor: Stres, belli bir zamanda bitirilmesi gereken bir iş, ehliyet sürücü testi ya da bir sınav gibi dış faktörlere karşı geliştirilen bir tepki. Karşılaşılan zorlukla orantılı ve sorun çözüldüğünde ortadan kayboluyor. Fakat kaygı, tespit edilebilir bir nedeni olmadan bile devam edebiliyor. Kaygı, insanların tehlikeli durumlarda tetikte olmalarını sağlayan normal bir duygu. Aşırı veya günlük yaşamı bozar hale geldiğinde ise bir soruna dönüşüyor. Hem stres hem de kaygı sempatik sinir sistemini tetikliyor. Bu sistem vücudun \"savaş ya da sıvış\" tepkisinden sorumlu. Tehditlere yanıt verebilmek için tetikte olma halini ve enerjiyi artırıyor. Bu da her ikisinin de, nabızda yükselme, terleme, titreme gibi semptomları tetiklemesi anlamına geliyor. Fakat kaygı bozuklukları daha inatçı ve bunaltıcı olma eğilimli. Anxiety UK akut kaygı ve panik atak nöbetlerini yönetebilmek için nefes egzersizlerini tavsiye ediyor. Basit ama etkili bir yöntem, nefesinizi aldığınızdan daha uzun sürede vermek. Bunu yapmak vücuda rahatlama sinyali yolluyor ve sinir sistemini hızla sakinleştiriyor. Akademik çalışmalar, davranışsal uygulamaların stresin vücut üzerindeki zararlı etkilerini azalttığını gösteriyor. Fiziksel egzersizler stres hormonunu azaltıyor ve morali düzeltiyor. Farkındalık ve meditasyon çalışmaları beyni sakinleştiriyor ve araştırmalar duygusal dayanıklılığı güçlendirmekte sosyal desteğin önemli bir rol oynadığını gösteriyor. Dr. Tabibnia bilimin desteklediği fiziksel egzersiz, dışarıda zaman geçirmek ve aile ile arkadaşlarla sosyal etkileşimle birlikte, farkındalık, minnetarlık ve nezaketin önemini vurguluyor. Londra'da yaşayan farkındalık koçu ve 7Breth'ın Meditasyon Stüdyosu'ndan kurucusu Yuki Sagayam da bütüncül yaklaşımın önemine dikkat çekiyor. \"Stres yönetimi sadece rahatlamak değil. Psikolojik ve fiziksel sağlığınızı destekleyen bir yaşam biçimi yaratmakla da ilgili. Sağlığınıza öncelik verirseniz, stresi yönetmek daha kolay olur.\" Sagayam, farkındalık, uyku, hareket ve beslenmenin stres yönetiminde önemli olduğuna dikkat çekiyor. \"Bağırsak mikrobiyomunuz stres yönetiminde büyük rol oynuyor. Sağlıklı yiyecekleri seçmek, genel sağlınız açısından anahtar önemde.\" Ayrıca Sagayam'a göre stres yönetimi çabuk çözümler anlamına gelmiyor. Daha çok, dayanıklılığı artıran günlük alışkanlıklar yaratmak gerekiyor.", "summary": "Stres, kısa vadede faydalı olabilse de uzun vadede kalp hastalıkları, sindirim sorunları ve ruh sağlığı problemlerine yol açabiliyor. Uzmanlar, fiziksel egzersiz, nefes teknikleri, farkındalık çalışmaları ve sağlıklı yaşam tarzının stresle başa çıkmada etkili olduğunu belirtiyor."}
{"text": "Mart ayında Suriye'deki Alevi azınlığa yönelik infazlarda yer aldığı iddia edilen kişilerden biri, BBC'ye yaptığı açıklamada, kendisinin ve bölgeye hareket eden diğer silahlı sivillerin hükümet güçleri tarafından bilgilendirildiğini ve onların gözetiminde hareket ettiklerini öne sürdü. Ebu Halid isimli kişi, 7 Mart'ta \"eski rejim mensubu isyancılara karşı\" mücadeleye yardımcı olmak için Akdeniz kıyısındaki Sanobar köyüne sivil bir savaşçı olarak gittiğini söyledi. \"Genel Emniyet Dairesi bize sivillere zarar vermememizi, sadece bize ateş eden isyancılara karşılık vermemizi söyledi\" dedi ve ekledi: \"Yanımda sekiz kişi vardı ama kalabalık bir gruptuk. Genel Güvenlik birimi, kimsenin köye ya da sakinlerine zarar vermememesi için süreci takip ediyordu.\" Daha sonra 64 yaşındaki köylü Mahmud Yusuf Muhammed'i kendi evinin girişinde vurarak öldürdüğü anı kameraya kaydetti. Bugün tutuklu bulunan Ebu Halid, Mahmud'un silahlı bir isyancı olduğunu iddia ediyor ancak olaya ilişkin çektiği video, iddiasını desteklemiyor. Askeri polis BBC'ye yaptığı açıklamada, Ebu Halid'in hiçbir şekilde güvenlik güçleriyle koordineli hareket etmediğini söyledi. İnsan hakları grupları, Mart ayı başında Suriye'nin kıyı bölgesinde yeni hükümet yanlısı güçler tarafından çoğunluğu Alevilerden oluşan yaklaşık 900 sivilin öldürüldüğünü tahmin ediyor. Aleviler çoğunluğu Sünni olan Suriye nüfusunun yaklaşık yüzde 10'unu oluşturuyor. Suriye'nin eski rejimin kalesi olan kıyı bölgesi büyük ölçüde izole edilmiş durumda ancak BBC ekibi bölgeye ulaşarak Sanobar'da yaşananları görgü tanıkları ve güvenlik görevlileriyle görüştü. Şiddet olayları, ülkenin devrik lideri Beşar Esad'a yakın militanların, hükümet güvenlik güçlerine yönelik saldırılar düzenlemesinden bir gün sonra yaşandı. Suriyenin Sünni İslamcı hükümeti, bu baskınlara yanıt vermek için farklı askeri birliklere ve milis gruplarına destek çağrısında bulunmuştu ancak bu çağrı, Alevi sivilleri hedef alan mezhepsel bir öfke dalgasına dönüştü. Tanıklar BBC'ye, farklı silahlı grupların Alevileri yargısız infaz hedefi haline getirdiğini söyledi. Bazı tanıklarsa, hükümetin güvenlik güçlerinin Alevi köylülerini saldırıdan korumak için şiddet yanlısı ve aşırılıkçı gruplarla mücadele ettiğini söyledi. Kıyı bölgelerinde şiddet patlak verdiğinde, Sanobar köyü de bundan payını almıştı. Mart ayının başlarında birkaç gün içinde bu küçük Alevi köyünden yaklaşık 200 kişi infaz edildi. İnfazların üzerinden yaklaşık iki ay geçmesine rağmen Sanobar'da cenaze töreni yapılmadı. Köyün kıvrımlı yolunun yanında artık bir toplu mezar var. Aceleyle yapılan cenaze törenleriyle kalan cesetler defnedildi. Burası artık kadınların ve sırların köyü. Kurtulanların çoğu hâlâ açıkça konuşmaktan çok korkuyor ama bizimle özel olarak paylaştıkları hikayeler genellikle çarpıcı biçimde benzer. Mahmud Yusuf Muhammed'in cesedi, Sanobar'daki tek katlı evinin dışında, vurularak öldürüldükten sonra üç gün boyunca yerde kaldı. Komşularının evine sığınan eşi, kızı ve torunları, köyde dolaşan silahlı grupların korktukları için saklandıkları yerden çıkıp onu gömmekten korktular. Ailesi, Mahmud'un köyde tanınan ve saygı duyulan, nazik bir adam olduğunu, asker kökenli bir çiftçi olduğunu, bazen minibüs şoförlüğü yaptığını söyledi. Köyün çeperindeki sakin bir sokakta bulunan evi, 6 Mart'ta Suriye'nin eski rejimine bağlı ordu subaylarının ülkenin yeni güvenlik güçlerine yönelik koordineli saldırılar düzenlediği ana otoyola 300 metreden daha yakın bir mesafede bulunuyor. Hükümet güçleri, iki gün boyunca, \"filoul\" (\"kalıntılar\") olarak bilinen eski rejim savaşçılarıyla, bu sahil otoyolu üzerindeki köylerde çatıştı. Bu sırada, geçen yıl Beşar Esad'ı devirmeye destek veren müttefik milis gruplarından yardım istedi. Yabancı cihatçı savaşçılar, siviller ve artık yeni Suriye ordusuna dahil olan ancak hala tam olarak hükümet kontrolü altında olmayan silahlı birlikler de dahil olmak üzere bir dizi silahlı grup çağrıya yanıt verdi. Hepsi artık hayatta kalanlar tarafından sivillerin infazlarıyla suçlanıyorlar. 7 Mart'ta Sanobar'da gün boyunca köy çevresinde yaşanan şiddetli çatışma seslerini duyulurken, aileler evlerine saklandılar. Daha sonra sivillere yönelik saldırılar başladı. Kurtulanlardan biri BBC'ye, \"Bütün gün boyunca birçok grup evimize girdi. Burada bulunan [askeri] gruplardan değil, İdlib, Halep ve başka yerlerden geliyorlardı. Bazıları kamuflaj üniformaları giyiyordu. Ama bizi öldürenler maskeli yeşil üniformalar giyiyordu\" dedi. \"Her şeyi çaldılar, bize hakaret ettiler, çocukları tehdit ettiler,\" diye devam etti. \"Son grup akşam 6 civarında geldi. 'Adamlar nerede?' diye sordular ve babamı ve kardeşim Ali'yi aldılar. Onları öldürmemeleri için yalvardık. 'Siz Alevisiniz, domuzlar' dediler ve gözlerimizin önünde vurdular.\" O gün Mahmud ailesiyle birlikte sığındığı binanın dışına çıktı. Akrabalarından biri yakındaki bir yangından zehirli duman kokusu aldığını ve kendi evini kontrol etmek istediğini söylemişti. REUTERS Bir daha hiç görülmedi. Bir yakını, \"Ertesi sabah öldürüldüğünü gördük\" dedi. Mahmud'un başına gelenlerin hikayesi, onu vuran adam tarafından çekilen ve öldürülme anına ait videonun sosyal medyada yayınlanmasıyla ortaya çıkmaya başladı. Videoda, Ebu Halid'in Mahmud'a motosikletin arkasından sırıtarak sataştığı ve ardından ona altı el ateş ettiği görülüyor. Ebu Halid'le görüşmek için, geçen Aralık ayında Suriye'nin eski rejimini deviren, geçiş dönemi Cumhurbaşkanı Ahmed eş-Şara'nın lideri olduğu İslamcı grup Hayat Tahrir eş-Şam'ın (HTŞ) merkezi olan İdlib'e gittik. Şu anda askeri polis gözetiminde soruşturması süren Ebu Halid odaya girerken, gözündeki bağ ve ellerindeki kelepçeler çıkarıldığı sırada gözlerini kırpıştırıyor ve geriniyordu. Kamuflaj pantolonlu genç adam konuşmaya istekli görünüyordu. Mahmud'un sivil olmadığını, o gün köyde savaşan bir isyancı olduğunu ve onu vurduğu sırada 8,5 mm kalibreli tüfeğinin olduğunu anlattı. Ebu Halid, \"Kamerayı ona çevirdim ve oturmasını söyledim. Kaçıyordu ve beni öldürmek istiyordu bu yüzden onu omzundan ve bacağından vurdum. Yaklaştığımda, sanki bomba veya silah tutmuş gibi elini hareket ettirdiğini gördüm. Korktum, bu yüzden onu öldürdüm\" dedi. Ancak Ebu Halid'in çektiği ve BBC tarafından yeri ve zamanlaması doğrulanan saldırı videosu, iddiasını desteklemiyor. İngiliz özel kuvvetlerinin eski bir mensubu, videonun hiçbir anında Mahmud'un üzerinde veya yakınında herhangi bir silah görünmediğini doğruladı. Ve Ebu Halid hiçbir zaman 64 yaşındaki adama durmasını veya oturmasını söylemiyor; korkmuş veya tehdit altındaymış gibi de görünmüyor. Bunun yerine, Mahmud'a \"Seni yakaladım, seni yakaladım! Kameraya bak!\" diye seslenmeden önce motosikletin arkasında sevinç çığlıkları atıp sırıtırken gösteriliyor. Daha sonra onu hızlı bir şekilde üç kez vuruyor. Mahmud evinin girişinde dizlerinin üzerine düşüyor. Ebu Halid onu binaya kadar takip ederken,\"Sen ölmedin mi?!\" diye sesleniyor. Mahmud'un hayatı için yalvardığı duyuluyor ardından Ebu Halid ona yakın mesafeden üç el daha ateş ediyor. Uluslararası hukuk, sivillerin, yaralıların veya silahsız savaşçıların öldürülmesini yasaklıyor. Ebu Halid'i tutan askeri polis biriminde görevli Halid Musa, güvenlik güçleriyle koordine olmadan Senobar'da savaşmaya gittiğini söyledi. Musa, \"Sivillerin askeri operasyonlarda olmaması gerekir. Bir hata yaptı. Kişiyi yakalayabilirdi ama bunun yerine onu öldürdü\" dedi. Ancak Ebu Halid yaptıklarından pek pişmanlık duymuyor. Röportajımız sırasında ağladığında, sebebinin Mahmud, hatta kendisi bile olmadığını söyledi. İddiasına göre, 2018'de, ailesi Ramazan orucunu açmak için evde otururken, Beşar Esad'ın eski ordusu tarafından düzenlenen bombalı saldırıda öldürülen küçük kardeşi için ağlıyordu. \"Sekiz yaşındaydı ve ruhu bedeninden ayrılırken onu kucağımda tutuyordum\" dedi ve ardından ağlamaya başladı. \"Devrim sırasında büyüdüm ve adaletsizlik, kan, infaz ve terörden başka bir şey görmedim. Suriye'de kurtuluştan önce olan her şeyi görmezden geliyorlar ve benim çektiğim videoya odaklanıyorlar.\" Bana ailesinin son kaybının Sanobar yakınlarında isyancılarla savaşırken öldürülen 17 yaşındaki kuzeni olduğunu söyledi. \"Tamamen yanmıştı. Onu bir plastik torba içinde götürdük.\" \"Eğer bize yaptıklarının intikamını almak isteseydim hiçbirini bırakmazdım.\" 6 Mart'taki isyancı saldırıları, Suriye'nin yeni İslamcı hükümetinin hoşgörü ve kapsayıcılık vaatleriyle geçiştirmeye çalıştığı mezhepsel fay hatlarını yerle bir etti. Bağımsız bir gözlem grubu olan Suriye İnsan Hakları Ağı (SNHR), eski rejim yanlılarının 30'u çocuk ve kadın olmak üzere en az 446 sivili ve 170'ten fazla hükümet güvenlik görevlisini öldürdüğünü, bunların çoğunun 6 Mart'ta öldürüldüğünü söylüyor. Bu saldırıların, Beşar Esad'ın baskıcı yönetimine yönelik derin öfkeyi yeniden canlandırdığı savunuluyor. Bazıları, Alevi sivilleri rejimin suçlarına ortak ve Esad'ın devrilmesinden sonra başlayan ayaklanmanın bir parçası olarak görüyordu. SNHR, hükümetin kıyı bölgesindeki isyancılara yönelik baskısının \"yaygın ve ağır ihlallere dönüştüğünü\", bunların çoğunun \"misilleme ve mezhepsel\" olduğunu söylüyor. EPA Grup, hükümet yanlısı güçlerin ve destekçilerinin isyancı saldırılarını takip eden günlerde 114'ü çocuk ve kadın olmak üzere en az 889 sivili öldürdüğünü belirtiyor. Uluslararası Af Örgütü, Alevi sivilleri hedef alan onlarca saldırıyı araştırdı ve bunların \"kasıtlı\"ve \"hukuksuz\" olduğunu söyledi. Sanobar'dan gelen bir videoda, hükümet yanlısı bir savaşçının köyde \"etnik temizlik, etnik temizlik\" sloganları atarak yürüdüğü görülüyor. Yerel aktivistler tarafından derlenen köydeki mağdurların listesinde, 11 yaşında bir çocuk, hamile bir kadın ve engelli bir erkek de dahil olmak üzere bir düzineden fazla kadın ve çocuğun adı yer alıyor. Silahlı adamların babasını ve kardeşini öldürmesini izleyen bir kişi, ailenin katillerine, Esad ordusunun üyesi olmadıklarını kanıtlamak için sivil kimlik kartlarını gösterdiğini söyledi. Ancak fark etmedi, kendilerine yöneltilen tek suçlamanın \"Alevi domuzlar\" olduğunu söyledi. Sivilleri isyancılardan ayırmak, yeni hükümetin ülkeyi güvence altına alma planı ve azınlıkları koruma vaadi açısından kilit önem taşıyor. Ancak bunun için sorumluların yargılanması ve kendi askeri güçlerini ve silahlı müttefiklerini kontrol edebildiğinin kanıtlanması gerekiyor. Bir zamanlar El Kaide'nin yerel kolu olan ve halen BM, ABD ve İngiltere tarafından \"terör örgütü\" olarak tanımlanan HTŞ grubu, yeni ordunun omurgasını oluşturuyordu. Yeni sivil polis ve Genel Güvenlik Kuvvetleri kadrolarını doldurmak için hızlı bir şekilde personel alımı yapılıyor. Eğitimin kısaltıldığı ve birçok birliğin yetersiz donanıma sahip olduğu söyleniyor. Devriyelerine katıldığımız bir komutan, vücut zırhıma ve telsizime hüzünle bakarak, \"Bizde bunlar yok\" dedi. Tanıklar ve insan hakları grupları, bir zamanlar Beşar Esad'ı devirmek için HTŞ'nin yanında savaşan Türkiye destekli milisler ve cihatçı savaşçıların da infaz gerçekleştirenler arasında olduğunu iddia ediyor. Sanobar sokaklarındaki grafitilerde, artık hükümetin kontrolü altında olduğu düşünülen Türkiye destekli birliklerin isimleri var. BBC'ye konuşan bazı kaynaklar, bu birliklerin üyelerinin halen köyde bulunduğunu öne sürdü. İddia edilen ihlallere ilişkin bazı videolarda, Genel Güvenlik Kuvvetleri'ne ait resmi araç ve üniformaların da yer aldığı görülüyor. Bu durum, Uluslararası Af Örgütü'nün soruşturma çağrısında bulunmasına yol açtı. Lazkiye Bölgesi Genel Güvenlik Kuvvetleri Komutanı Mustafa Kunayfati, çoğu suçtan orduda arkadaşları veya akrabaları bulunan sivillerin sorumlu olduğunu söyledi ancak silahlı grupların üyelerinin de dahil olduğunu belirtti. Bunlara kendi Genel Güvenlik birimlerinden gelen \"münferit vakaların\" da dahil olduğunu kabul etti. \"Bu yaşandı ve o kişiler de tutuklandı. Buna izin veremeyiz\" dedi. Eski rejim savaşçılarının bölgeden çıkarılmasının ve durumun kontrol altına alınmasının ardından adamlarının \"bölgedeki tüm isyancıları uzaklaştırmaya ve sivillere zarar veren herkesi tutuklamaya başladığını\" söyledi. BBC'ye konuşan bazı görgü tanıkları, Kunayfati'nin güçlerinin kendilerini diğer silahlı gruplardan korumak için müdahale ettiğini doğruladı. Mahmud'un Sanobar'daki komşularından biri, Mahmud'un öldürülmesinden 30 dakika önce kendisini ve ailesini tahliye ettiklerini söyledi. Babası ve kardeşinin öldürülmesini anlatan tanık ise, Genel Güvenlik Güçleri'nin onların köyden kaçmalarına ve daha sonra geri dönüp yakınlarını gömmelerine yardım ettiğini söyledi. Eş-Şara, kıyıdaki cinayetlerin kovuşturulması sırasında \"hiç kimsenin kanunun üstünde tutulmayacağına\" yemin etti. Özel bir komite şu anda hem isyancılar tarafından gerçekleştirilen ilk 6 Mart saldırısını hem de bunu izleyen hükümet yanlısı güçlerin şiddetini araştırıyor. BBC'nin edindiği bilgiye göre, yaklaşık 30 kişi tutuklandı. Ancak geçmişteki suçların hesabını hâlâ sormayı bekleyen bir ülkede, bu hassas bir an. Bazıları, hükümetin isyancı saldırıların ardından genel destek çağrısı yapma kararının şiddeti öngörülebilir, hatta kaçınılmaz hale getirdiğini savundu. Çok sayıda Alevi köylü, hükümetin Genel Güvenlik Güçleri'nin köylerini denetlemesini, bazı kontrol noktaları ve üslerde konuşlanan diğer grupların ise köylerini terk etmesini istiyor. Burada yaşanan şiddet olaylarından iki ay sonra, hükümetin güvenlik güçleri uç çizgideki müttefiklerine karşı kalkan görevi görmeye başladı. Senobar'ın geleceği Suriye'nin geleceği için bir sınav niteliğinde ve Dürziler, Hristiyanlar, Kürtler gibi ülkenin diğer azınlıkları yaşananları izliyor. Suriye'deki İslamcı hükümetin, geçmişteki baskılara başvurmadan bu yaralı ülkeyi ne kadar süre bir arada tutabileceğini görmek istiyorlar. Bu haber, BBC gazetecileri tarafından hazırlandı ve kontrol edildi. Bir pilot proje kapsamında çevirisi için yapay zekadan da faydalanıldı.", "summary": "Mart ayında Suriye'nin Sanobar köyünde çoğunluğu Alevi olan siviler, hükümet yanlısı silahlı gruplar tarafından infaz edildi. Hükümetin çağrısıyla bölgeye gelen bazı milisler etnik temizlikle suçlanırken, olaylar sonrası başlatılan soruşturmalarda sorumluların yargılanacağı sözü verildi."}
{"text": "Eren, YTB'nin kuruluşunun 15. yıl dönümüne ilişkin AA muhabirine açıklamalarda bulundu. YTB’nin Türkiye'nin diaspora politikaları, soydaş ve akraba topluluklarla ilişkiler ile uluslararası öğrenci hareketliliğinde kilit rol üstlendiğini söyleyen Eren, \"YTB diaspora politikalarımızda ve gönül coğrafyasına yönelik stratejilerimizde belirleyici kurumlardan biri oldu. YTB ülkemizin vizyon kurumlarından biri haline geldi. Bugüne kadar Türk vatandaş diasporasından gönül coğrafyamıza sayısız yüreğe dokunduk.\" dedi. Eren, YTB’nin genç, dinamik ve hızla tecrübe kazanan bir yapıya sahip olduğunu belirtti. Cumhurbaşkanı Recep Tayyip Erdoğan'ın her alanda gençlere güvendiğine işaret eden Eren, kendisinin de Cumhurbaşkanı Erdoğan'ın tensipleriyle kuruma ilk olarak 2018 yılında 34 yaşında genç bir bürokratken başkan olarak atandığını söyledi. YTB personelinin yaş ortalamasının genç olduğunu vurgulayan Eren, şunları söyledi: \"Dolayısıyla gençliğin dinamizmini tecrübelerimiz ve devlet umurumuzla harmanlayıp, verilen bu görevi hakkıyla yerine getirmek, duyulan güveni boşa çıkarmamak için gece gündüz yedi sene boyunca mesai arkadaşlarımla yoğun gayret ettim. Her kademedeki çalışma arkadaşımla beraber mesaiye başladığımızda, sabah kuruma geldiğimizde daima şu bilinçte olduk: Bizler buralarda birer hizmetkarız. Milletimize karşı olan sorumluluğumuzu ve borcumuzu buradaki görevlerimizi en iyi şekilde yaparak ödemeliyiz.\" Eren, YTB'nin kısa süre içerisinde geliştirmiş olduğu kapasitenin ve tecrübenin kamuya, diaspora politikasına çok büyük katkı verdiğini, Türk dış ve iç politikasında diasporik bir bakış açısının oluşmasını sağladığını söyledi. Avrupalı Türklerin hikayelerine değinen Eren, \"Avrupalı Türklerin hikayesi bir başarı hikayesidir. Bir tarla parası, bir traktör parası kazanıp geri dönmek amacıyla giden ama oralarda kalıcı bir Türk nüfusunun oluşmasına vesile olan birinci neslimize, büyüklerimize büyük bir minnet borçluyuz. Altmış yıl bir insan ömrü için uzun gözükebilir. Fakat bir devletin ömrü için kısadır. Bir toplumun ömrü için de kısadır. Avrupalı Türk toplumu 60 yıl içerisinde yaşadıkları ülkelerde kalıcı hale gelmişlerdir.\" dedi. Eren, bugün sadece Avrupa'da 5 milyon Türk'ün yaşadığını ve bu topluluğun artık bulundukları ülkelerde kalıcı hale geldiğini söyledi. \"Henüz hikayenin başındayız.\" diyen Eren, Türk diasporasının lobi gücünü artırması gerektiğini, bu gücün siyaset, medya ve akademi gibi alanlarda daha da görünür hale gelmesi için çalıştıklarını dile getirdi. Eren, \"Büyük Türkiye'nin büyük diasporadan, güçlü Türkiye'nin güçlü diasporadan geçtiğine inanıyoruz.\" diye konuştu. Avrupa'da haksızlık ve ırkçı saldırılarla karşılaşan Türklerin her zaman yanında yer aldıklarını dile getiren Eren, Türk diasporasının başta Avrupa olmak üzere dünyanın farklı noktalarında güçlenmesi için gayret gösterdiklerini dile getirdi. Eren, onlarca ülkede sivil toplum kuruluşları buluşması yaptıklarını belirterek, \"Yurt dışındaki vatandaşlarımıza yönelik 15 senede birçok ülkede 1500'den fazla projeyi hayata geçirdik. Özellikle binden fazla derneğimize, sivil toplum kuruluşumuza destek olduk. 70 ülkede sivil toplum kuruluşları buluşmaları düzenledik, yurt dışındaki vatandaşlarımıza yönelik kamu hizmetlerinin iyileştirilmesi noktasında güçlü adımlar attık. Tabii tüm bu çalışmaları yaparken vatandaşlarımızın uğramış oldukları ayrımcılık, ırkçılık ve İslamofobik saldırılara ilişkinde onların yanında olmaya gayret ettik.\" değerlendirmesinde bulundu. Yabancı düşmanlığına, İslam karşıtlığına ve Türk düşmanlığına yönelik de nefret suçlarıyla mücadele (NESAM) isminde bir portal kurduklarını belirten Eren, vatandaşların yaşadıkları, maruz kaldığı saldırıları burada kronolojik olarak listelediklerini, raporladıklarını ve dava destekleri verdiklerini dile getirdi. Eren, yurt dışında yaşayan gençlere yönelik Türkiye'de çeşitli etkinlikler düzenlediklerini ve bu etkinliklerle gençlerin Türk tarih ve kültürüne ve anavatan Türkiye'ye yönelik aidiyetlerini güçlendirmeyi hedeflediklerini söyledi. TEKNOFEST’e yurt dışındaki Türk gençlerinin katılımlarının sağlanması, Türkiye’nin yüksek teknoloji üreten firmalarında ve bayrak taşıyıcısı kurumlarında onlara staj ve eğitim programlarının sunulması gibi çalışmalarının da yurt dışındaki ve yurt içindeki Türk beyin gücünün buluşturulması noktasında önemli olduğunu vurgulayan Eren, on binlerce Türk gencine çeşitli programlar vasıtasıyla dokunduklarını ve onlarla bir araya geldiklerini belirtti. Eren, \"Avrupa'da yaşayan genç nesil Türkiye'den kopuyor ve ana vatanla bağları azalıyor\" tespitlere katılmadığını ifade ederek, gençlerin özellikle çok kültürlü ve çok dilli bir ortamın içerisinde yaşadıklarını ve evlerinde Türk kültürüyle büyüdüklerini vurguladı. Sadece Almanya'da 6 ile 20 yaş arasında 900 binden fazla Türk kökenli çocuk bulunduğunu ve bunların eğitim çağında olduğunu kaydeden Eren, bunların Türkçe öğrenmeleri, Türk kültürüyle hemhal olmaları, ana vatanlarını unutmamaları ve Türk aile kültürünü taşımalarının ana gayelerinden biri olduğunu ve bu doğrultuda çeşitli projeler yürüttüklerini söyledi. Eren, ayrıca yurt dışındaki vatandaşlara yönelik gerçekleştirdikleri sayısız projeye bu yıl Aile Yılı da olması hasebiyle; Aile ve Sosyal Destek Programı ile beraber Diaspora Araştırmaları Destek, Kültür-Sanat Proje Destek, Spor Destek, Türk Dünyası Diasporaları Mali Destek gibi programları da eklediklerini belirtti. \"Gönül coğrafyası\" kavramının, dünyada Türkiye dışında başka bir ülkeye nasip olmayacak bir kavramsallaştırma olduğuna dikkati çeken Eren, Türkiye'nin \"gönül coğrafyası\"nın sınırlarının ötesinde bir genişliğe sahip olduğunu dile getirdi. Eren, yeni bir dünyanın kurulduğunu belirterek, Türkiye'nin bu yeni dünyayı kuracak \"adil sistem\"in temsilcisi olacağını söyledi. Uluslararası öğrenci diplomasisini çok kıymetli olarak gördüklerini dile getiren Eren, şöyle devam etti: \"2011'de Türkiye'de 20 bin civarında uluslararası öğrenci vardı. 2011’den sonra Türkiye Bursları verilmeye başlandı. Bugün Türkiye'de 350 bin uluslararası öğrenci var. Bunda Türkiye Burslarının ve dolayısıyla YTB’nin çok büyük bir emeği var. Bugüne kadar Türkiye Bursları'ndan 59 bin öğrenciye burs verdik. 150 binden fazla da Türkiye mezunundan bahsediyoruz. Uluslararası öğrencilerimiz Türkiye’nin sempatik diasporası. Bu sempatik bağı, aramızdaki duygusal birlikteliği ve müşterek değerleri somut işbirliklerine dönüştürerek, kazan-kazan anlayışı içerisinde hareket ediyoruz. Bu, Türkiye’nin küresel arenadaki etki gücünü de çokça artırıyor. Bugün Balkanlardan Türkistan coğrafyasına, Afrika'dan Kafkasya'ya gittiğimiz her ülkede Türkiye'den mezun olmuş, Türkiye'ye muhabbetle bakan siyasetçi, bürokrat, akademisyen, sanatçı görmemiz artık fazlasıyla mümkün. Uluslararası öğrencilerimize yönelik bugüne kadar 1300 akademik çalışmayı hayata geçirdik. Mezun öğrencilerimizi ülkelerinde çok önemli yerlerde görüyoruz, Türkiye ile ülkeleri arasında çok önemli bir bağ kurduruyor bu öğrencilerimiz. 31 ülkede 35 mezun derneğiyle bu bağı kendileriyle sürdürmeye devam ediyoruz.\" Eren, gittiği her coğrafyada dinlediği hikayelerin unutulmayacak kadar kıymetli olduğunu belirterek, \"Suriye Devrimi'nden hemen sonra Bayırbucak Türklerini ziyaret eden ilk heyet olarak Bucak tarafındaki köylere gittiğimizde oradaki kardeşlerimizin bizi bağırlarına basmasını unutamam. Kırgızistan'da yüzyıllardır örfünü ve adetini yaşatan Göktürklerin yaşadığı Kayrat'ta bizleri sevinçle ellerinde Türk bayraklarıyla karşılayan yürekleri unutamam. Türklüğün bedeller ödeyerek asli birer unsur olarak varlığını sürdürdüğü coğrafyalardan biri olan Irakı ziyaret ettiğimizde Altunköprü'de yıllar önce henüz 15 yaşında şehit edilen Atilla'nın kanlı defterini unutamam.\" diye konuştu. Son olarak YTB'nin kitap ve anma çalışmalarına da değinen Eren, kurumunun yaptığı yayın ve anma çalışmalarıyla \"hafıza\" inşa etme yolunda ve tarihe not düşme açısından bu faaliyetlerin her birinin kıymetli olduğunu aktardı. Eren, bu kapsamda Dr. Sadık Ahmet, Belene, Ahıska Sürgünü, Kırım Tatar Sürgünü, Kiliseye Çevrilen Türk Eserleri, Irak Türkleri Sözlü Tarih Çalışması, Müslüman Dünyada Çağdaş Düşünce, Almanya Türk Diaspora Atlası ve Kıbrıs Türk toplumuna ilişkin çalışmalar gibi 90'dan fazla faaliyeti hayata geçirdiklerini ayrıca Telve, Bağlar, Kökler ve Her Boydan isimli dergileri yayın dünyasına kazandırarak; hem yurt dışındaki hem gönül coğrafyasındaki yetenekli gençlere ve ülkemizde öğrenim gören başarılı uluslararası öğrencilere aktif mecralar oluşturduklarını söyledi.", "summary": "YTB Başkanı Abdullah Eren, kurumun 15. yılında yaptığı açıklamada, YTB’nin diaspora politikaları, uluslararası öğrenciler ve gönül coğrafyasına yönelik çalışmalarda öncü bir rol üstlendiğini vurguladı. Yurt dışında yaşayan Türk gençlerinin anavatanla bağlarını güçlendirmek, sivil toplum projelerine destek olmak ve nefret suçlarıyla mücadele gibi alanlarda önemli projeler gerçekleştirdiklerini belirten Eren, ayrıca uluslararası öğrenci hareketliliğiyle Türkiye’nin küresel etkisinin arttığını ifade etti."}
{"text": "Gazze'deki hükümetin Medya Ofisinden yapılan açıklamada, İsrail ordusunun Gazze'de sürdürdüğü saldırılara ilişkin son bilgiler paylaşıldı. İsrail ordusunun Gazze Şeridi'nde tüm sınır kapılarını kapatarak Filistinlileri aç bırakma ve yardım ulaştırılmasını engellemeye yönelik sıkı ablukayı 68 gündür sürdürdüğü vurgulandı. İsrail ordusunun 7 Ekim'den beri Gazze'de 29 aşevi ile 37 yardım dağıtım merkezini bombaladığı kaydedildi. Ayrıca İsrail'in sınır kapılarını kapalı tutarak 37 bin 400 yardım ve yakıt tırının Gazze'ye girişini engellediği vurgulandı. İsrail ordusunun 7 Ekim'den bu yana Gazze Şeridi'nde 12 binden fazla katliam gerçekleştirdiği, bu saldırılarda öldürülen ve cenazeleri hastanelere ulaştırılanların sayısının 52 bin 760, yaralı sayısının da 119 bin 264 olduğu, ancak 10 binden fazla kişinin ise enkaz altında kaldığı veya kaybolduğu belirtildi. İsrail'in Gazze'de tüm fertlerini öldürerek yok ettiği 2 bin 200 ailenin nüfustan silindiği, söz konusu ailelerin toplamda 6 bin 350 kişiden oluştuğu aktarıldı. Gazze'de 5 bin 120 ailenin ise yalnızca bir ferdinin hayatta kaldığı ifade edildi. İsrail ordusunun Gazze Şeridi'ne düzenlediği saldırılarda öldürdüğü 18 binden fazla çocuktan 16 bin 270'inin naaşının hastanelere ulaştırılabildiği aktarıldı. Ayrıca Gazze'de 311'i İsrail'in 7 Ekim'de başlayan soykırımı sırasında doğup yaşamını yitirenler olmak üzere bir yaş altı 908 bebeğin hayatını kaybettiği aktarıldı. Gazze Şeridi'nde İsrail saldırılarında can veren 12 bin 400 kadından 8 bin 700'ünün cenazesinin hastanelere ulaştırıldığı ifade edildi. İsrail'in yardım girişini engelleyerek insani felakete neden olduğu Gazze'de 50'den fazlası çocuk olmak üzere 57 kişinin açlıktan, 14'ü çocuk 17 kişinin de soğuktan can verdiği belirtildi. Gazze'de İsrail saldırılarında öldürülenlerin yüzde 60'tan fazlasının kadın ve çocuklardan oluştuğuna dikkat çekildi. Gazze'deki saldırılarda 14 bin 500 kadının ise eşini kaybettiği ifade edildi. İsrail ordusunun 7 Ekim'den bu yana Gazze'de 100 bin tondan fazla patlayıcı kullandığı, sağlık sektörünü de hedef alan bu saldırılarda 1411 sağlık çalışanı ile 113 sivil savunma görevlisinin öldürüldüğü kaydedildi. Gazze'deki 214 gazetecinin öldürüldüğü, 409 gazetecinin de yaralandığı kaydedildi. İsrail'in yardım personeli ve polisi hedef alan 162 suç işlediği, 754 yardım personeli ile polisin öldürüldüğü belirtildi. İsrail saldırıları nedeniyle Gazze'de 41 bin çocuğun ebeveynlerinden biri veya her ikisinden yoksun kaldığı aktarıldı. Gazze Şeridi'nde 17 bin yaralının uzun süreli rehabilitasyona ihtiyaç duyduğu, yaklaşık 850'si çocuk 4 bin 700 kişinin uzvunun kesilmek zorunda kaldığı aktarıldı. 65 bin çocuk açlık nedeniyle ölüm tehdidi altında İsrail ordusunun baskın yaptığı Gazze Şeridi'ndeki hastanelerde 7 toplu mezarın tespit edildiği ve bu toplu mezarlardan 529 Filistinlinin cenazesinin çıkarıldığı belirtildi. Gazze'de 65 bin çocuğun yetersiz beslenme ve gıda eksikliği nedeniyle ölüm tehlikesi ile karşı karşıya kaldığı, çeşitli hastalıklardan sıkıntı çeken 3 bin hastanın da Gazze dışında tedavi altına alınması gerektiği vurgulandı. İsrail ordusunun, Gazze Şeridi'nde yerinden edilen Filistinlilerin sığındığı 236 barınma merkezini hedef aldığı kaydedildi. İsrail'in \"insani bölge\" olduğu iddiasında bulunduğu alanın Gazze'nin sadece yüzde 10'unu oluşturduğu aktarıldı. Ancak İsrail'in \"güvenli\" olduğunu iddia ettiği Gazze'nin güneyinde yerinden edilmiş Filistinlilerin kaldığı El-Mevasi bölgesini 38 kez bombaladığı vurgulandı. Hayati tehlikesi bulunan ve Gazze dışında tedavi edilmesi gereken yaralı sayısının 22 bin olduğu ve işlemleri tamamlanan 14 bin kişinin Gazze'den ayrılmayı beklediği belirtildi. Yetersiz sağlık hizmeti nedeniyle 12 bin 500 kanser hastasının ölüm tehlikesiyle karşı karşıya bulunduğu ifade edildi. Yerinden edilen Filistinlilerin sığındığı kalabalık barınma merkezlerindeki insanlık dışı duruma işaret edilerek, yerinden edilme sonucu 2 milyon 136 binden fazla kişide bulaşıcı hastalık ve 71 bin 338 kişide de \"Hepatit A\" vakasının tespit edildiği bilgisi verildi. Gazze'de sağlık bakımı verilemediği için yaklaşık 60 bin hamile kadının, İsrail'in ilaç girişine izin vermediği için de kronik hastalığı bulunan 350 bin kişinin hayati tehlikesinin olduğu kaydedildi. İsrail ordusunun 7 Ekim'den beri Gazze'de 362'si sağlık çalışanı, 48'i gazeteci ve 26'sı sivil savunma görevlisi olmak üzere 6 bin 633 Filistinliyi alıkoyduğu belirtildi. Gazze'de alıkonulan 3 sağlık çalışanının İsrail hapishanelerinde öldüğü bildirildi. Yaklaşık 2,3 milyon nüfuslu Gazze Şeridi'nde 7 Ekim'den bu yana 2 milyon kişinin yerinden edildiği kaydedildi. Yerinden edilen Filistinlilerin kullandığı 113 bin çadırın kullanılamaz hale geldiği, 280 bin ailenin barınmak için çadır veya konteyner eve ihtiyaç duyduğu vurgulandı. İsrail'in Gazze'deki saldırılarında yaklaşık 210 bin konutun tamamen, 180 bin konutun kısmen yıkıldığı, 110 bin konutun ise zarar görerek oturulamaz durumda olduğu bilgisi paylaşıldı İsrail ordusunun Gazze'de 225 kamu tesisi ile 143 okul ve üniversiteyi yerle bir ettiği, 366 okul ve üniversitenin ise saldırılarda kısmen zarar gördüğü ifade edildi. İsrail saldırılarında 13 binden fazla öğrencinin can verdiği, 785 bin öğrencinin de eğitimden mahrum bırakıldığı aktarıldı. Gazze Şeridi'nde 150 araştırmacı, akademisyen ve öğretim görevlisi ile 800 öğretmen ve eğitimcinin İsrail saldırılarında yaşamını yitirdiğine dikkat çekildi. Gazze'de İsrail'in 164 sağlık kuruluşunu hedef aldığı, 81 sağlık merkezi ile 38 hastaneyi hizmet dışı bıraktığı, 144 ambulansı da kullanılamaz hale getirdiği belirtildi. Gazze'de İsrail'in 54 itfaiye, sivil savunma, kurtarma ve hızlı müdahale aracını hedef aldığı belirtildi. İsrail ordusunun Gazze'de 828 camiyi tamamen yıktığı, 167 camiye ağır zarar verdiği ve 3 kiliseyi hedef alarak yıkımına neden olduğu aktarıldı. İsrail'in Filistin'in kültürel mirasını da hedef aldığı, Gazze'de 206 tarihi ve kültürel varlığı yıktığı ifade edildi. Gazze'de İsrail ordusunun 60 mezarlıktan 19'unu tahrip ettiği ve mezarlardan 2 bin 300 Filistinlinin naaşını çaldığı duyuruldu. Gazze Şeridi'nde 7 Ekim 2023'ten bu yana 3 bin 780 kilometre uzunluğunda elektrik hattının, 330 kilometre uzunluğunda şu şebekesinin ve 655 kilometre uzunluğunda kanalizasyon hattının İsrail saldırılarında tahrip edildiği belirtildi. İsrail ordusunun Gazze'de 2 bin 850 kilometre uzunluğunda yol ve caddeyi tahrip ettiği bildirildi. Gazze'de İsrail ordusunun bombardımanında 46 stadyum, spor tesisi ve salonun yıkıldığı, 719 su kuyusunun zarar görerek hizmet dışı kaldığı kaydedildi. İsrail'in Gazze'ye saldırılarının geride bıraktığı zararın ise 42 milyar dolardan fazla olduğu vurgulandı. Gazze Şeridi'nin yüzde 88'inin yıkıma uğradığı, 2,3 milyon kişinin kıtlık tehlikesiyle karşı karşıya kaldığı bildirildi. İsrail'in Gazze'de 178 bin dönümlük tarım arazisinin yüzde 92'sini tahrip ettiği kaydedildi. Gazze'de normalde 85 bin dönüm alanda sebze ekilirken, bu alanın İsrail saldırıları nedeniyle 7 bin dönüme düştüğü aktarıldı.", "summary": "Gazze'deki hükümetin Medya Ofisi, İsrail'in 7 Ekim'den bu yana Gazze'ye yönelik saldırılarında 52 bin 760 kişinin hayatını kaybettiğini, 119 binden fazla kişinin yaralandığını açıkladı. Saldırılarda sağlık, eğitim ve altyapı büyük ölçüde yok olurken, 2 milyondan fazla kişi yerinden edildi, 65 bin çocuk açlıkla karşı karşıya kaldı. İsrail’in yardım girişlerini engellediği ve toplam zararın 42 milyar doları aştığı belirtildi."}
{"text": "Bolat, Londra temasları kapsamında İngiltere Ticaret Bakanı Jonathan Reynolds ile heyetlerarası görüşmesinin ardından basın mensuplarına açıklamalarda bulundu. İngiltere'de geçen yaz hükümet değişikliği sonrası Bakan Reynolds ile video konferans yoluyla görüştüğünü ve bugün de yüz yüze ilk toplantıyı yaptıklarını söyleyen Bolat, görüşmenin oldukça verimli geçtiğini dile getirdi. Bakan Bolat, Reynolds'ı Türkiye'ye davet ettiklerini belirterek, bugünkü görüşme kapsamında iki anlaşma imzalandığını ifade etti. Türkiye ve İngiltere arasında 2020 sonunda imzalanan ve sanayi ürünlerini kapsayan STA'ya ek olarak, ticarette teknik engeller faslı ve otomotiv ve kimyasallarda teknik engellerin kaldırılmasına yönelik anlaşmaların imzalandığını söyleyen Bolat, \"Bu anlaşmalar, şu an bizim 22 milyar dolarlık karşılıklı ticaretimizde 7,5 milyar dolar gibi, yaklaşık üçte bire gelen bir kısmındaki iki ülke arasında ticarete engel olan teknik engellerin kaldırılmasını amaçlıyor. Böylece özellikle bizim açımızdan otomotiv ürünleri ve kimyasallarda İngiltere pazarına girişte kolaylıklar getiriliyor. Teknik engelleri ortadan kaldıran bir düzenleme ve İngiltere uyumlu olarak Türkiye standartlarını kabul etmiş oluyor.\" diye konuştu. Bolat, bu yıl Türkiye-İngiltere Ekonomik ve Ticaret Ortak Komitesi'nin (JETCO) sekizinci toplantısının Londra'da yapılacağını bildiren Bolat, konuşmasını şöyle tamamladı: \"Yine önemli bir gelişme olarak geçen yıl bu zamanlar daha önceki (İngiltere) Sayın Ticaret Bakanı ile kararlaştırılan STA'nın hizmetler, e-ticaret yatırımlar, genişletme ve de bazı tarım ürünlerinin kapsamı altına alınması konusundaki resmi görüşmelerde önümüzdeki temmuz ayından önce Ankara'da bir tur heyetler arası görüşme yapılmasına daha karar verildi. Bu da önemli bir ilerleme. Tabii bu tür müzakereler uzun sürer ve sonunda iki taraf arasındaki görüşlerde uzlaşma sağlandığında inşallah genişletme anlaşmasının imzalanma yoluna girer. Şimdi İngiltere tarafında yetkilendirme konusundaki resmi açıklamayı bekliyoruz ama onu beklemeden ticaret heyetleri, müzakere heyetleri Ankara'da temmuz ayından önce bir araya gelecek ve görüşmelerine başlayacak.\" Türkiye ve İngiltere arasında STA'yı güçlendirmek üzere atılan adım kapsamında Ticarette Teknik Engeller Faslı ve bu faslın Kimyasallar ile Motorlu Taşıtlar Ekleri imzalandı. Bu adımla, iki ülke arasındaki 7,4 milyar dolarlık ve toplam ticaretin yüzde 33'ünü oluşturan stratejik sektörlerdeki teknik engellerin ortadan kaldırılarak daha hızlı, şeffaf ve güvenli şekilde ikili ticaretin yapılması hedefleniyor. Böylece kapsanan ürünlerin karşılıklı tanınması kolaylaştırılacak ve bürokrasi azalacak, kimya ve otomotiv sektörlerinde maliyetler düşerken ihracat kolaylaşacak. İnovasyona açık bir ortam oluşturulacak, halk sağlığı, çevre ve güvenlik standartları taviz verilmeden korunacak. Türkiye'nin Avrupa Birliği ile teknik düzenlemelerdeki uyum sürecine paralel olarak hazırlanan bu fasıl, aynı zamanda İngiltere'nin AB ile yürürlükte bulunan Ticaret ve İşbirliği Anlaşması ile de uyumlu. Böylece kesintisiz mal akışı sağlanacak ve yeşil ekonomi dahil olmak üzere gelecekte iki ülkenin yapacağı düzenlemelere adaptasyon kolaylaşacak. İki ülke arasında STA'nın güncellenmesi sürecinde önemli bir aşama olan bu metinlerle, iki ülke şirketlerinin kazanması hedeflenirken, ekonomilerin güçlenmesi ve ikili ticaretin daha da büyümesi bekleniyor.", "summary": "Türkiye ve İngiltere, mevcut Serbest Ticaret Anlaşması'na ek olarak teknik engellerin kaldırılmasına yönelik iki yeni anlaşma imzaladı. Özellikle kimya ve otomotiv sektörlerini kapsayan düzenlemelerle ticaretin kolaylaştırılması, maliyetlerin azaltılması ve ihracatın artırılması hedefleniyor. STA’nın hizmetler, e-ticaret ve tarım ürünlerini de kapsayacak şekilde genişletilmesine yönelik görüşmelerin temmuzdan önce Ankara’da başlaması planlanıyor."}
{"text": "Milli İstihbarat Akademisi Başkan Yardımcısı Dr. Hakkı Uygur, 12 Nisan'da ABD-İran arasında Umman'da gerçekleşen görüşmeleri ve bu görüşmelerin Orta Doğu için ne ifade ettiğini AA Analiz için kaleme aldı. *** ABD ve İran arasındaki 45 yıllık hasmane ilişkiler, 12 Nisan’da Umman’ın başkenti Maskat’ta düzenlenen dolaylı müzakerelerle yeni bir dönemece girdi. ABD Başkanı Donald Trump’ın 2025 yılı başında Beyaz Saray’a dönmesiyle birlikte İran karşısında dillendirdiği sert tehditler ilk aşamada İran lideri Ayetullah Ali Hameney tarafından “İran baskı altında masaya oturmayacak” şeklinde yanıtlanmıştı. Ancak daha sonra başta İran Dışişleri Bakanı Abbas Erakçi olmak üzere çeşitli yetkililer Hameney’in aslında doğrudan görüşmeleri kastettiğini belirterek dolaylı müzakereler gerçekleştirebileceklerini açıklamışlardı. Nitekim Maskat’taki görüşmeler esnasında, hem İsrail Başbakanı Binyamin Netanyahu’nun ABD’yi ziyareti esnasında müzakerelerin doğrudan olacağı hususunda ısrar eden Trump’ın hem de İranlıların isteği yerine gelmiş görünüyor. Zira 12 Nisan’daki görüşmelerin ana bölümü Umman Dışişleri Bakanı Bedr el-Busaidi'nin konutundaki farklı odalarda gerçekleştirilirken, ABD Orta Doğu temsilcisi Steve Witkoff ve Dışişleri Bakanı Erakçi kısa süreli de olsa doğrudan görüşme yaptı ve müzakereler resmen başlamış oldu. İki taraf da görüşmelerin ardından müzakerelerin müspet geçtiğini açıkladı ve heyetler 1 hafta sonra Avrupa’da yeniden bir araya gelmek üzere başkentlerine geri döndü. Trump’ın, Birleşik Arap Emirlikleri (BAE) aracılığıyla İran’a gönderdiği tehdit dolu mektuba İranlıların Umman aracılığıyla cevap vermesinden sonra başlayan bu süreç aslında iki taraf açısından da zorunluluk arz ediyor. Trump’ın ilk dönemindeki azami baskı politikaları ve İran’ın bölgesel politikalarının mimarı ve uygulayıcısı General Kasım Süleymani suikastı sonucunda bölgesel etkinliği zayıflamaya başlayan Tahran yönetimi, 7 Ekim sonrası süreci iyi yönetemediği için Lübnan ve Suriye’deki nüfuzunu da önemli ölçüde yitirmiş durumda. Geleneksel çatışmacı politikalarını sürdürmesi halinde İsrail-ABD ikilisinin karşısında çok daha büyük bedeller ödemek zorunda kalacağının farkında olan İran, Trump’ın tehdit diline rağmen ABD ile masaya oturmak ve benzer şekilde İsrail’e karşı gerçekleştireceğini açıkladığı üçüncü misilleme operasyonunu belirsiz bir tarihe ertelemek zorunda kaldı. ABD açısından bakıldığında ise müzakerelerin özellikle Snapback (tetik) mekanizmasının sona ereceği ekim ayına kadar bir sonuç üretmesi gerekiyor, aksi takdirde Trump yönetimi elindeki büyük bir siyasi kozu kaybetmek ya da çok istemediği askeri operasyonu düzenlemek arasında sıkışabilir. İstikşafi görüşmelerin yarattığı olumlu havaya rağmen müzakerelerin esaslı bir sonuç üretmesi oldukça zor görünüyor. Öncelikle anlaşmazlıkların ilk maddesini oluşturan İran’ın nükleer programı birçok açıdan geri döndürülemez durumda. 2018 yılının Mayıs ayında Trump’ın Nükleer Anlaşmadan çıkması, ardından Avrupa’nın taahhütte bulunduğu Instex mekanizmasının işlevsiz kalması üzerine 2020 yılından itibaren nükleer programını hızlandıran İran halen yaklaşık 10 nükleer bomba üretimine yetecek kadar zenginleştirilmiş uranyum stokuna sahip. Üstelik Tahran, balistik füze ve uzay programı ile de nükleer başlık taşıyabilecek füze üretimi noktasında da önemli mesafe katetti. Yine de Uluslararası Atom Enerjisi Ajansı ile işbirliğini kopartmayan Tahran özellikle 2015 anlaşmasında yer alan ve küresel bağlayıcılığı bulunan tüm Birleşmiş Milletler Güvenlik Konseyi (BMGK) yaptırım kararlarının otomatik olarak geri getirilmesine olanak sağlayan Snapback mekanizmasının sona ereceği ekim ayına kadar masadan kalkmayı düşünmeyecektir. Zira bu tarihten sonra ABD yeni bir yaptırım için Çin ve Rusya gibi ülkeleri yeniden ikna etmek zorunda kalacaktır. İran son 20 yıldır nükleer programının barışçıl olduğu konusunda ısrarcı ve bu alana büyük yatırım yapmış durumda. İran’ın nükleer faaliyetlerinin de rol oynadığı yaptırım kararlarından dolayı zararının yaklaşık 700 milyar dolar civarında olduğu hesaplanıyor. Eski ABD Başkanı Barack Obama döneminden beri uygulanan söz konusu yaptırımlar İran’a yalnızca büyük mali bedel ödetmekle kalmadı, nükleer bilim insanlarını ve komutanlarını hedef alan suikastlardan nükleer tesislerine yönelik önemli sabotaj ve saldırılara kadar birçok küçük düşürücü hamleye maruz kalmasına neden oldu. Eski ABD Başkanı Joe Biden yönetiminin yeni bir nükleer anlaşma umuduyla resmen değilse de pratikte gevşettiği yaptırımlar İran’ın belirli bir ölçüde nefes almasını sağladı ancak Trump’ın yeniden seçilmesiyle birlikte İran riyali dolar karşısında rekor kayıplara uğradı. Öte yandan 2018 yılında Trump yönetimin İran aleyhine açıkladığı 12 maddelik şartlar düşünüldüğünde ABD’nin müzakereler esnasında yalnızca nükleer faaliyetlerle ilgili taleplerle yetinmeyeceği düşünülebilir. Özellikle Tahran’ın Yemen’den Irak’a bölgesel nüfuzunun ve gelişmiş füze ve insansız hava aracı (SİHA) programının da masaya gelmesi oldukça muhtemeldir. Trump, son 20 yılın en zayıf pozisyonundaki İran’dan kalıcı tavizler almak için baskılarını sürdürecektir. Üstelik 20 yıl öncesinden farklı olarak bugün Tahran’ın Lübnan ve Suriye’deki müttefikleri tamamen ortadan kalkmış ya da iyice zayıflamış durumdalar. Sonuç olarak, İsrail-ABD baskısından bunalan ve askeri seçeneğin kendisi için doğuracağı yıkıcı sonuçların farkında olan Tahran yönetimi müzakerelere başlayıp belirli ilerlemeler sağlanmasına izin verecek, bu süreçte özellikle Trump üzerinde etkili olacağını düşündüğü ekonomik kartları kullanacaktır. Nitekim daha şimdiden ülke basınında Hameney’in ABD yatırımlarına karşı olmadığı ve İran’ın ihtiyaç duyduğu yolcu uçakları ya da enerji altyapısının yenilenmesi gibi hususlarda ABD ile işbirliği yapılabileceği ifade edilmektedir. Bununla birlikte kısa süre içinde Rusya-Ukrayna Savaşı'nı sona erdireceğini iddia eden Trump’ın Rusya karşısındaki tavrının giderek daha gerçekçi bir hal alması gibi İran konusunda da ilk aşamadaki iyimser beklentiler sorunların karmaşık ve derin kökleri ile karşılaştığında sönümlenmeye başlayacaktır. Yine de ABD karşısında herhangi bir askeri caydırıcılığı bulunmayan İran, Trump yönetimini öfkelendirmemek ve askeri operasyon konusunda bastıran İsrail yanlısı gruplara koz vermemek için oldukça dikkatli davranmak zorundadır. [Dr. Hakkı Uygur, Milli İstihbarat Akademisi Başkan Yardımcısıdır.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "12 Nisan’da Umman’ın başkenti Maskat’ta ABD ve İran arasında dolaylı müzakereler yapıldı. Görüşmelerin bir bölümünde taraflar kısa süreli doğrudan temas da kurdu. İran, artan baskılar ve bölgesel kayıpları nedeniyle diplomasiye yönelirken; ABD, Snapback mekanizması devreye girmeden önce sonuç almak istiyor. İran’ın nükleer programı ileri bir aşamada ve ABD sadece nükleer değil, İran’ın bölgesel etkisi ve füze programını da müzakere etmek istiyor. İran, ekonomik kazanımlar uğruna temkinli bir müzakere süreci izliyor."}
{"text": "2016'da savaşın gölgesindeki Suriye'de bir grup kadın, sanatın birleştirici gücüne inanarak Gardenia Korosu'nu kurdu. Koro geride kalan sürede elde ettiği başarılarla sadece bir müzik topluluğu değil; aynı zamanda barışın, hoşgörünün ve kadın dayanışmasının sesi olduğunu gösterdi. Sergiledikleri performansla dikkatleri üzerine çekmeyi başaran kadın korosunun, ülke içinde ve dışında katıldıkları birçok etkinlikte emekleri ödüllerle taçlandırıldı. Baas rejiminin yıkılmasının ardından üzerlerindeki baskılardan sıyrılan Gardenia Korosu, sanatın özgür ruhunu solumaya başladı. Şam'ın simgelerinden Gardenia çiçekleriyle özdeşleşen kadın korosu, halka açık konserlerinde seslendirdikleri devrim şarkılarıyla toplumun her kesimini bir araya getirmeye başladı. Koronun kurucu üyelerinden olan Safana Bakli, başkentteki Farihi Evi'nde verdikleri konser sonrası mücadeleleri, başarıları ve yeni dönemdeki sanat çalışmaları hakkında AA muhabirine açıklamalarda bulundu. Koro şefi Bakli, koronun, kendi mesleklerinin yanı sıra profesyonel müzik geçmişine sahip 20 kadın müzisyenden oluştuğunu söyledi. Bağımsız bir topluluk olduklarının altını çizen Bakli, \"Mesajımız; her zaman Suriyelileri birbirine yaklaştırmak, barışa çağrı yapmak ve birlikte çalışmanın bireysel çalışmadan daha güçlü olduğunu göstermek oldu. Birlikte daha fazlasını başarabileceğimize inanıyoruz.\" dedi. Bakli, savaştan ve baskılardan kaçmak amacıyla bu ekibi kurduklarını vurgulayarak \"Prova yaptığımız o iki saat, çevremizdeki tüm olumsuzluklardan uzaklaştığımız ve özgürce nefes alabildiğimiz anlardı.\" ifadesini kullandı. Çalışmalarında kültürel mirası koruma ve kadın haklarını savunmaya öncelediklerini anlatan Bakli, Baas rejiminin yıkılmasının ardından sanatlarında Suriyelilerin yıllarca yaşadığı acılara dikkati çektiklerini kaydetti. Bakli, devrimle birlikte istediklerini söyleme özgürlüğüne kavuştuklarını belirterek \"Eskiden asla söyleyemeyeceğimiz şarkıları söyledik. Devrimle birlikte oluşan sanatsal mirası yeniden ürettik. Artık bir mekanda konser vermek kolaylaştı. (Rejim döneminde) Önceden gerekli izinleri almak, güvenlik engellerini aşmak gerekiyordu. Şimdi istediğimiz şeyi söyleyebiliyoruz, istediğimiz şarkıyı okuyabiliyoruz. Kendimizi daha hafif hissediyoruz. Bizim için ifade özgürlüğü anlamında daha rahat bir hayat başladı. Artık sanatımızı, mesajımızı özgürce sunabiliyoruz.\" diye konuştu. 2012’de rejim güçleri tarafından yaklaşık bir ay alıkonulduğunu anlatan Bakli, rejim sonrası verdikleri ilk konserde yaşadığı duygunun tarifsiz olduğunu söyledi ve bunu bir \"mucize\" olarak değerlendirdi. 2016'dan bu yana koroda piyanist olarak yer alan Yasemin Selame, koronun kuruluş aşamasında büyük zorluklar yaşadığına işaret ederek \"Bu süreçte prova yapacak yer bulamıyorduk, bu nedenle arkadaşların evlerinde konserlere hazırlandık.\" dedi. Geride kalan 9 yıl boyunca önemli deneyimler elde ettiklerini ifade eden Selame, konserlerdeki yoğun ilgilerin kendilerini motive ettiğini vurguladı. Baas rejiminin yıkılmasının ardından çıktıkları ilk konsere ilişkin Selame, \"(Esed sonrası) İlk konserimizde çok garip bir duygu içerisindeydik. Kalbimize dokunan bir histi. Devrim bayraklarını ve insanların bununla etkileşmesini görünce kendimi rüyadaymış gibi hissettim; Şam’da olduğumuza inanamıyordum. Herkes bu şarkıları alkışlıyor ama kimse tutuklanmıyordu, inanılmaz bir duyguydu. Şu an tek isteğimiz, barış.\" ifadelerini kullandı. Şam’daki tarihi binalardan biri olan Farihi Evi’nde düzenlenen konsere katılan Mayyada Hımeydan, etkinlikte seslendirilen şarkıların kendileri için özel bir anlam taşıdığını ve bu şarkılardan derin bir şekilde etkilendiğini belirtti. Hımeydan, \"Suriye halkı mutlu olmayı hak ediyor. Savaşta çocuklar patlama seslerinden başka bir şey duymuyordu, şimdi bu müziklerin tadını çıkarmayı hak ediyoruz. Korodan devrim şarkılarını ilk dinlediğimizde (kaybettiğimiz) arkadaşlarımızı üzüntüyle andık, inşallah çocuklarımız bu acıları yaşamaz.\" diye konuştu. 18 yaşındaki Besme Fellaha da böyle etkinlikleri görmekten mutlu olduğunu belirterek \"Ülkemin yeniden imarını görmekten ve insanların görüşlerini ifade edebilmesinden dolayı çok mutluyum.\" dedi.", "summary": "2016 yılında savaşın gölgesinde Suriye'de kurulan Gardenia Kadınlar Korosu, sanat aracılığıyla barış, hoşgörü ve kadın dayanışmasını savunan bağımsız bir topluluk haline geldi. Baas rejiminin yıkılmasının ardından özgürce konserler verip devrim şarkıları söylemeye başlayan koro, toplumu bir araya getirmeyi hedefliyor. Kurucu Safana Bakli ve piyanist Yasemin Selame, geçmişteki baskılara ve zorluklara rağmen bugün sanatı özgürce icra edebilmenin mutluluğunu dile getiriyor. Koro, kültürel mirası koruyarak Suriyelilerin acılarını sanat yoluyla anlatıyor."}
{"text": "Cumhurbaşkanlığına, Cumhurbaşkanı Yardımcısı Yılmaz'ın vekalet etmesine dair tezkere, Resmi Gazete'de yayımlandı. Tezkereye göre, Cumhurbaşkanı Erdoğan 3 Mayıs'ta Kuzey Kıbrıs Türk Cumhuriyeti'ne ziyarette bulunacağından, dönüşüne kadar Cumhurbaşkanlığına; Türkiye Cumhuriyeti Anayasası'nın 106'ncı maddesi uyarınca Cumhurbaşkanı Yardımcısı Cevdet Yılmaz vekalet edecek.", "summary": "Cumhurbaşkanı Erdoğan'ın 3 Mayıs'ta KKTC'ye yapacağı ziyaret nedeniyle, dönüşüne kadar Cumhurbaşkanlığı görevine Cumhurbaşkanı Yardımcısı Cevdet Yılmaz vekalet edecek. Bu görevlendirme Resmi Gazete'de yayımlandı."}
{"text": "Federasyondan yapılan açıklamaya göre, lig kapsamında, 8 takım davet ve mayıs ayında gerçekleştirilecek açık elemeler yoluyla belirlenecek, lig maçları ise haziran itibarıyla başlayacak. Lig sürecini ESA Esports üstlenirken, karşılaşmalar Türkiye'nin önde gelen yayıncıları ve yorumcuları eşliğinde canlı yayımlanacak. İlk sezonun finali çevrim içi, ikinci sezon finali ise ESA Arena'da seyircili olarak gerçekleştirilecek. Açıklamada görüşlerine yer verilen TESFED Başkanı Alper Afşin Özdemir, \"Türkiye'de e-sporun gelişimini desteklemek ve bu alanda sürdürülebilir bir ekosistem oluşturmak her zaman en önemli hedeflerimiz arasında oldu. Buna bağlı olarak Counter-Strike gibi köklü bir oyunun TESFED bünyesinde sahneye çıkması ile ülkemizdeki yetenekli oyuncuların ulusal ve uluslararası düzeyde kendilerini göstermeleri adına büyük bir fırsat sunacağına inanıyorum. TESFED olarak ESA Esports ile iş birliği içinde hayata geçirdiğimiz bu proje, hem oyuncularımızın hem de kulüplerimizin profesyonel anlamda gelişimlerini destekleyecek. Türkiye'nin ilk resmi CS2 ligiyle birlikte esporun geleceğine önemli bir katkı sağladığımıza ve sağlamaya devam edeceğimize inanıyorum.\" ifadelerini kullandı. ESA Esports Kurucu Ortağı ve CEO'su Lale Ergin, \"TESFED ile birlikte, Türkiye esporuna Counter-Strike 2 oyunu ile yeni bir resmi lig kazandırıyor olmaktan büyük mutluluk duyuyoruz. Ülkemizde esporun gelişmesi, profesyonel takımlara farklı oyunlarda yeni rekabet olanaklarının kazandırılması ve espor sevenlere heyecanla takip edecekleri yepyeni içerikler kazandırmak ESA Esports olarak bizleri çok heyecanlandırıyor.\" değerlendirmesinde bulundu.", "summary": "TESFED ve ESA Esports iş birliğiyle Türkiye'nin ilk resmi Counter-Strike 2 (CS2) ligi başlatılıyor. Ligde yer alacak 8 takım, davet ve mayıs ayında yapılacak açık elemelerle belirlenecek. Lig haziranda başlayacak, ilk sezon finali çevrim içi, ikinci sezon finali ise seyircili olarak ESA Arena'da yapılacak. TESFED Başkanı Özdemir ve ESA CEO’su Ergin, bu girişimin Türk esporu ve oyuncular için önemli bir fırsat olduğunu vurguladı."}
{"text": "İstanbul İl Milli Eğitim Müdürlüğünden yapılan açıklamada, eğitim kapsamında öğrencilere deprem ve diğer afetlerde doğru davranış biçimleri anlatılacak, \"çök–kapan–tutun\" uygulaması, afet ve acil durum çantası hazırlığı, toplanma alanlarının önemi gibi temel bilgiler paylaşılacak​. Açıklamada görüşlerine yer verilen İl Milli Eğitim Müdürü Murat Mücahit Yentür, afetlere karşı hazırlığın önemine dikkat çekti. Yentür, 28 Nisan Pazartesi günü kentteki tüm resmi ve özel okullarda ilk dersin \"Afet Farkındalığı Eğitimi\" olarak belirlediklerini aktararak, \"Buradaki temel amacımız, meydana gelebilecek afetlerle ilgili olarak en önemli hususun eğitim olduğunu vurgulamak. Bilinçlendirme çalışmalarıyla hem afet risklerini azaltmayı hem de afetlere karşı hazırlıklı bireyler yetiştirmeyi hedefliyoruz. Eğitim ve öğretim sürecimizin doğal bir parçası olarak afet bilincini sürekli canlı tutuyoruz. Pazartesi günü öğretmenlerimizle birlikte çocuklarımızın afet öncesi, anı ve sonrasında alınabilecek önlemleri öğrenmelerini sağlayacak bir farkındalık çalışması yapacağız.\" ifadelerini kullandı. Afet bilincinin sadece öğrencilerle sınırlı kalmayacağını belirten Yentür, şunları kaydetti: \"Bundan sonraki süreçte yıl sonuna kadar tüm Okul Aile Birliği başkanlarımızı ve yönetim kurulu üyelerimizi, Milli Eğitim Bakanlığımızın Hayat Boyu Öğrenme Genel Müdürlüğü tarafından hazırlanan 'Afet Farkındalığı Eğitimi' modülüne dahil edeceğiz. 16 saatlik bu sertifikalı programla ailelerimizi de afetlere karşı daha bilinçli hale getirmeyi amaçlıyoruz. Eğitim camiası olarak, afet gibi olağanüstü durumlarda her zaman tek yürek olmayı başaran güçlü bir aile olduğumuzu unutmadan çalışmalarımıza kararlılıkla devam edeceğiz.\"", "summary": "İstanbul'daki tüm okullarda 28 Nisan Pazartesi günü ilk ders \"Afet Farkındalığı Eğitimi\" olarak işlenecek. Öğrencilere deprem ve afetlerde doğru davranışlar, \"çök–kapan–tutun\" uygulaması, acil durum çantası hazırlığı gibi konular anlatılacak. İl Milli Eğitim Müdürü Yentür, bu eğitimin amacının afet bilincini artırmak olduğunu belirtti. Ayrıca yıl sonuna kadar tüm Okul Aile Birliği yöneticileri de 16 saatlik sertifikalı afet eğitimine dahil edilecek."}
{"text": "Karabulut, \"12. Türk Tıbbi Onkoloji Kongresi\" için geldiği Antalya'da, AA muhabirine yaptığı açıklamada, yapay zekanın hekimin ya da bir sağlık sisteminin hata yapma olasılığını azaltacağını söyledi. Yapay zeka kullanımının önemine işaret eden Karabulut \"Teşhisleri insan veya şu anki teknolojinin gözünden kaçabilecek küçük farklılıkları görme yeteneğine sahip olacaktır. Erken dönemde uyarıp tanıların doğru şekilde konulmasını ve doğru tedavi önerisi sunabilecektir.\" dedi. Karabulut, hiçbir zaman yapay zeka modellerine hastaları tek başına emanet etmeyeceklerini belirterek, \"Hekimlik bir sanat, yapay zekaya sanatı öğretemeyiz. Ama yapay zekadan çok istifade edip hastalarımızı daha güvenli yani mesleğin hızını, kalitesini, hastaların doğru zamanda doğru ilaca hata oranları daha azalmış bir şekilde ulaşmasını sağlayabiliriz.\" diye konuştu. Yapay zekanın Türkiye'de birçok merkezde meme taramalarında kullanılmaya başlandığını anlatan Karabulut, akciğer nodüllerinin klasik yöntemle gözden kaçabilecek durumların daha erken saptanmasında yapay zeka modellerinin kullanıldığını belirtti. Karabulut, bazı beyin tümörlerinde, bu tümörün agresifliği konusunda yapay zekadan fikir alınıp, tedavi planlarını belirleyebildiklerini vurguladı. Yapay zeka kullanımının mesleğin ortadan kalkması değil, hatasızlık anlamında güçlendirilmesi şeklinde olacağını bildiren Karabulut, şunları kaydetti: \"İnsanlarımız Google'a yazarak, hiçbir şekilde bilim insanlarının süzgecinden geçmemiş bilgilerle kendilerini değişik psikolojiye sokuyor. Şimdi de kendi verilerini bir yapay zeka modellemesine yükleyerek, yapay zekanın kendileri hakkında yorum yapmalarını istiyorlar. Biz şunu öneriyoruz: Medikal anlamda bazı derneklerin ya da dünyadaki sağlık otoritelerinin onay vermediği sürece bu tür yapay zeka modellerine güvenmesinler. Biz hastalarımıza 'Google'dan bilgi almayın, doktorunuzdan bilgi alın' diyorduk. Şimdi de 'yapay zekadan bilgi almayın, doktorunuzun onay verdiği yapay zeka modellerini kullanın' diyoruz. Çünkü çok büyük üzüntüler, gereksiz kaoslar, kendileri hakkında verilmiş saçma sapan hükümlerle karşılaşıyoruz. Ondan da uzak dursunlar. Sanal bir yapay zeka modellemesi, etkinliği ve güvenilirliği ispatlanmamış bir yapay zeka modellemesi onlara hizmet etmez.\"", "summary": "Prof. Dr. Karabulut, yapay zekanın teşhis ve tedavi süreçlerinde hata oranlarını azaltarak hekimlere önemli katkılar sağlayacağını belirtti. Ancak yapay zekanın hekimlerin yerini almayacağını, sadece mesleği güçlendireceğini vurguladı. Türkiye'de meme taramaları, akciğer nodülü tespiti ve bazı beyin tümörlerinin analizinde yapay zekanın kullanılmaya başlandığını aktardı. Karabulut, hastaların onaylı yapay zeka sistemlerini kullanmalarını, güvenilir olmayan modellerden uzak durmalarını tavsiye etti."}
{"text": "Türk Dışişleri Bakanı Hakan Fidan, İsrail Başbakanı Binyamin Netanyahu'ya yanıt vererek, \"Bize saldırmayan hiçbir ülkeye saldırmayız\" mesajı verdi. Netanyahu, Beyaz Saray'da Başkan Donald Trump ile görüşmesinde, \"Türkiye'nin Suriye'yi İsrail'e saldırı üssü olarak kullanmasını istemediklerini\" söylemişti. Netanyahu, 7 Nisan'daki görüşmede \"çatışmayı engellemek\" için Trump ile neler yapılabileceğinin konuşulduğunu da kaydetti. Bakan Fidan CNN Türk yayınında bu bağlamda kapsamlı mesajlar verdi ve \"İsrail ile çatışmasızlık mekanizması\" kurulması gerektiğini söyledi. Benzer mekanizmaların Rusya ve ABD ile de kurulduğuna işaret eden Fidan, İsrail ve Türkiye arasında \"bunu temin edici teknik yüzeyde temasların olması normal\" dedi. \"Suriye'de sadece İsrail değil herhangi bir ülkeyle çatışma niyetimiz yok\" diyen Fidan, Suriye'nin Türkiye'nin milli güvenliğini tehdit edecek bir operasyona maruz kalmasını izleyemeyeceklerini söyledi. İsrail-Türkiye ilişkileri, Ankara'nın yeni Suriye yönetimi ile ilişkileri üzerinden de yeni bir gerilim hattına girdi. İsrail ordusu, 2 Nisan'da Suriye'de bazı askeri ve altyapı tesislerini vurdu. İsrail basınına konuşan yetkililer, askeri tesislerden birine yapılan saldırının Türkiye'ye \"mesaj\" olduğunu söylemişti. Oval Ofis'teki basın toplantısında Netanyahu, Trump ile \"Türkiye ile bu çatışmanın nasıl önlenebileceğini\" konuştuklarını söyledi ve ABD liderinin bu doğrultuda arabulucu olabileceğini işaret etti. Netanyahu, \"Türkiye ile iyi ilişkilerimiz vardı ama aramız kötüleşti. Suriye'nin, Türkiye de dahil kimse tarafından İsrail'e saldırı için bir üs olarak kullanılmasını istemiyoruz\" dedi. Trump ise soru cevap kısmında Cumhurbaşkanı Erdoğan ile \"harika bir ilişkisi olduğunu\" söyledi ve \"Ben onu severim, o da beni sever\" dedi. ABD Başkanı, Erdoğan ile yaptığı bir görüşmeyi de anlattı. Şam'ın düşmesi sonrası yapılan görüşmede, Trump, Erdoğan'ı \"Suriye'yi aldığı için tebrik ettiğini\" söyledi ve \"O iki bin yıldır kimsenin yapamadığı bir şeyi yaptı\" dedi. Erdoğan'ın görüşmenin bu noktasında, \"Hayır, biz değildik\" diye kendisine yanıt verdiğini aktaran Trump, \"Ben biliyorum, sizdiniz\" dediğini ve \"Evet, belki de bizdik\" karşılığı aldığını da anlattı. Ardından Erdoğan'ın \"zeki birisi\" olduğunu söyleyen Trump, Netanyahu'ya dönerek, \"Onunla yaşayacağınız herhangi bir sorunu ben çözebilirim, ancak makul olmanız şartıyla\" dedi. İsrail ordusu, 2 Nisan gecesi Şam, Hama ve Humus şehirlerinde askeri ve bazı altyapı tesislerini vurduğunu açıkladı. Bu tesisler arasında T4 askeri üssünün de yer aldığı aynı açıklamada yer aldı. İsrailli kaynaklar, diğer vurulan üsler ve altyapı tesislerin de Türkiye'nin ilgisi dahilinde olduğunu iddia ettiler. Türk Savunma Bakanlığı kaynakları, Şam ile askeri işbirliği konusunda görüşmelerin yapıldığını doğrularken, askeri üs kurulmasına ilişkin iddialarla ilgili resmi açıklama yapmadılar ve basında çıkan bu tür iddialara itibar edilmemesi çağrısında bulundular. CNN Türk yayınında konuşan Fidan, \"Bizim deklare ettiğimiz üs bölgemiz yok. Suriye'ye biraz saygılı olmamız gerekiyor. Onların da değerlendirmeleri duruşları önemli\" dedi.", "summary": "Dışişleri Bakanı Hakan Fidan, İsrail Başbakanı Netanyahu'nun Türkiye'yi hedef alan açıklamalarına yanıt vererek, Türkiye’nin kimseye saldırı niyetinin olmadığını ve çatışmasızlık için mekanizmalar kurulması gerektiğini söyledi. İsrail'in Suriye'deki saldırılarının ardından Türkiye’ye mesaj verdiği iddia edilirken, Fidan Suriye'de üs kurma iddialarını reddetti. ABD Başkanı Trump ise Erdoğan ile iyi ilişkilerinden söz ederek, Türkiye-İsrail arasında arabuluculuk yapabileceğini belirtti."}
{"text": "Kırkpınar Soğuksu Mahallesi Bağdat Caddesi'nde gece saatlerinde bir kişi, otomobiliyle kavşakta drift yapmaya başladı. Durumdan rahatsız olan bir esnaf, iş yerindeki tabureyi eline alıp otomobile doğru koştu. Durumu fark eden sürücü, hızla olay yerinden uzaklaşmaya çalışırken, esnafın attığı tabure otomobile isabet etmedi. Olay anı, çevredeki güvenlik kamerasınca görüntülendi.", "summary": "Kırkpınar'da bir sürücü gece saatlerinde kavşakta drift yaparken, durumdan rahatsız olan bir esnaf eline aldığı tabureyle müdahale etmeye çalıştı; tabure isabet etmedi, sürücü hızla uzaklaştı. O anlar güvenlik kamerasına yansıdı."}
{"text": "Babasının yönlendirmesiyle tekvandoya başlayan Avcı, katıldığı Türkiye şampiyonalarından 2 birincilik, ikincilik ve Uluslararası Türkiye Açık Tekvando Turnuvası'nda birincilik elde etti. Avcı, en son katıldığı Dünya Okul Sporları Oyunları'nda da dünya ikincisi oldu. Milli takıma seçilen Avcı, 10-14 Mayısta Birleşik Arap Emirlikleri'nde düzenlenecek Dünya Yıldızlar Tekvando Şampiyonası'nda ülkesini en iyi şekilde temsil ederek altın madalya kazanmak istiyor. Milli sporcu Berfin Avcı, AA muhabirine, sporun kendisine keyif verdiğini söyledi. Avcı, \"Babamda bir süre spor yaptığı için beni de tekvandoyla tanıştırdı. Zamanla kendimi geliştirdim. İlk derecemi minikler Türkiye şampiyonu olarak aldım. Sonra 2024 yılında Türkiye ikincisi oldum. Bu sene Uluslararası Türkiye Açık Tekvando Turnuvası'nda birinci oldum.\" dedi. Başarılarıyla gurur duyduğunu ve ülkesini uluslararası organizasyonlarda en iyi şekilde temsil etmek istediğini anlatan Avcı, \"Aldığım derecelerle Dünya Okul Sporları Oyunları'na gittim. Orada ikinci oldum. Orada mücadele etmek ve ikinci olmak gurur vericiydi. Birincilik almayı bekliyordum ama son saniyede yenildim. Yıldızlar Dünya Tekvando Şampiyonası'nda hedefim ülkemi en iyi şekilde temsil ederek, şampiyon olmak ve ülkemi gururlandırmak.\" diye konuştu. Antrenör Erdal Duman da sporcusuyla 2 yıldır çalıştıklarını aktardı. Sporcusunun kısa sürede önemli başarılar elde ettiğini dile getiren Duman, şu değerlendirmelerde bulundu: \"Berfin, Okullar Arası Dünya Şampiyonası'nda da ülkemizin milli takımını temsil ederek orada büyük başarı da göstererek dünya ikicisi oldu. Diğer aldığı derecelerle de Dünya Yıldızlar Tekvando Şampiyonası'nda milli takımımızın adına, ülkemiz adına 55 kiloda mücadele edecek. Berfin çok çalışkan, çok istikrarlı, çok hırslı, hayalleri olan ve hayallerini gerçekleştirmek için iyi mücadele eden bir sporcu. Pes etmeyi sevmiyor, her zaman üstüne koymak için mücadele ediyor, savaşıyor, istiyor ve kazanıyor.\"", "summary": "Milli tekvandocu Berfin Avcı, Türkiye ve uluslararası şampiyonalarda elde ettiği başarıların ardından 10–14 Mayıs’ta Birleşik Arap Emirlikleri’nde düzenlenecek Dünya Yıldızlar Tekvando Şampiyonası’nda altın madalya hedefliyor. Babasının yönlendirmesiyle başladığı sporda Türkiye şampiyonlukları, Uluslararası Türkiye Açık şampiyonluğu ve Dünya Okul Sporları ikinciliği gibi önemli dereceler elde eden Avcı, disiplinli çalışması ve azmiyle dikkat çekiyor. Antrenörü Erdal Duman, Berfin’in hırslı ve istikrarlı yapısıyla hayallerine emin adımlarla ilerlediğini belirtti."}
{"text": "Dışişleri Bakanlığı Sözcüsü Vang Vınbin, Pekin'de düzenlenen basın toplantısında, bundan böyle yolcuların seyahat öncesinde antijen test sonucunu bildirmesinin istenmeyeceğini belirtti. Böylece Kovid-19 salgını nedeniyle uygulanan son seyahat tedbiri de yürürlükten kalkmış olacak. Çin, 8 Ocak'ta Kovid-19'u \"A kategorisi salgın hastalık\" olarak ele almaya son vererek Sınır Sağlığı ve Karantina Yasası uyarınca uygulanan seyahat kısıtlamalarını kaldırmış, sınırlarını yeniden açmıştı. Ülkeye girişteki zorunlu karantina uygulamasına son verilirken uçuştan 48 saat önce yapılmış PCR testinin negatif sonucunu bildirme zorunluluğu 29 Nisan'a kadar sürdürülmüştü. Bu tarihten itibaren ise yolculardan yalnızca seyahatlerinden 48 saat önce antijen testi yaparak sağlık durumlarını kontrol etmeleri, ülkeye girişte doldurdukları sağlık beyanında test sonucu bildirmeleri isteniyordu fakat hava yolu şirketleri test sonuçlarını kontrol etmiyordu.", "summary": "Çin, Kovid-19 salgını kapsamında uyguladığı son seyahat kısıtlamasını da kaldırarak, ülkeye giriş yapacak yolcuların artık antijen test sonucu bildirmesini zorunlu tutmayacağını açıkladı. Dışişleri Bakanlığı Sözcüsü Vang Vınbin’in duyurduğu bu değişiklikle, Çin’in pandemi sürecinde uyguladığı seyahat önlemleri tamamen sona ermiş oldu. Daha önce PCR testi ve karantina zorunluluğunu da kaldıran Çin, 29 Nisan’a kadar antijen testi yapılmasını şart koşuyordu ancak bu da artık yürürlükten kalktı."}
{"text": "Yükseköğretim Kurulu (YÖK) Başkanı Prof. Dr. Erol Özvar, \"Bilişim ve yapay zeka temelli yeni programları ekledik. Geçen sene 20 üniversiteye açtığımız 70'i aşkın programın sayısını bu sene inşallah 80 üniversiteye çıkaracağız. Ön lisans düzeyindeki programlarda bilişim ağırlıklı program sayısı artacak.\" dedi. Gaziantep Üniversitesi (GAÜN) Rektörü Prof. Dr. Sait Mesut Doğan'ı makamında ziyaret ettikten sonra Senato Toplantısı'na katılan Prof. Dr. Özvar, gazetecilere yaptığı açıklamada, 6 Şubat depremleri sonrasında çok hızlı şekilde kararlar alarak uygulamaya geçtiklerini, yıkılan ve hasar gören binalar olmasına rağmen üniversitelerin üs olarak kullanıldığını söyledi. Afete rağmen bölge üniversitelerinde eğitime başlanmasında emeği geçen hocalara teşekkür eden Özvar, \"Üniversitelerimizin bu kadar büyük afetlere rağmen ayakta kalması, öğrencilerine kucak açmış olması, YÖK sistemimizin tecrübesini göstermesi bakımından çok kıymetlidir.\" diye konuştu. Prof. Dr. Özvar, istihdam konusunda olanakları daralan programlar için çalışmaların devam ettiğine değinerek, şu bilgileri verdi: \"Bu sene bilişim ve yapay zeka temelli yeni programları ekledik. Geçen sene 20 üniversiteye açtığımız 70'i aşkın program sayısını bu sene inşallah 80 üniversiteye çıkaracağız. Ön lisans düzeyindeki programlarda bilişim ağırlıklı program sayısı artacak. Bilhassa adaylarımızın bunları yakından takip etmelerini rica ediyorum. Ziraat ve sağlıkta dijitalleşmeyi önceleyen yeni programları üniversitelerimize kazandıracağız. Bunun yanı sıra çevre ve yeşil ekonomi mutabakat üzerine geliştirdiğimiz yeni ön lisans programlarını ilk defa bu sene açacağız.\" Özvar, uygulamaların ağırlıklı ve stajın zorunlu olduğu programlarla ilgili yeni bir çalışma yaptıklarını, bu alanları seçecek öğrencilerin tercih öncesi YÖK ve üniversitelerin internet sitelerinden hangi dersleri alacağını, nerede staj yapacağını görebileceğini söyledi. Adayların tercihte bulunurken bu sayfaları ziyaret ederek, önceden bilgi sahibi olmasını sağlayacaklarına işaret eden Özvar, \"Uygulama içerikli mesleki programlarda uygulama dersleri ve staj çok kıymetli. Biz aslında bu projeyle Türk üniversitelerinin stajlar bakımından üniversite-sanayi işbirliği düzeylerini de bu vesileyle kamuoyuyla paylaşmış olacağız. Bu alanda fevkalade​​​​​​​ ilerleme kaydediliyor.\" dedi. Geçen seneden bu yana meslek yüksekokulları programlarının da akreditasyona tabi olduğunu hatırlatan Özvar, şöyle konuştu: \"Öğrencilerimizin bir yandan da tercih edecekleri programların akreditasyonlarını kontrol etmeleri önem arz etmektedir. Üniversitelerimizde lisans ve akreditasyon süreçlerinde kalite güvencesi süreçlerine daha fazla dikkat sarf etmeleri lazım. YÖK'ün önündeki en önemli ajandalardan bir tanesi bütün üniversitelerimizin, bütün programlarının kalite güvencesine kavuşturulmasıdır. Bu bizim temel, birinci önceliğimiz içerisinde yer almaktadır. İnşallah önümüzdeki zamanlarda bu alanda çok daha önemli gelişmeler kaydedeceğiz. Üniversitelerimiz, öğrencilere, mezunlarına çok daha nitelikli hizmetler vermeye devam edecek ve bunların seviyesi daha da artacaktır. Gelecek hepimizindir.\"", "summary": "YÖK Başkanı Prof. Dr. Erol Özvar, yapay zeka ve bilişim temelli programların sayısını artırarak bu yıl 80 üniversitede açmayı planladıklarını, ayrıca staj ve uygulama içeren programlarda şeffaflığı artıracak yeni düzenlemeler getireceklerini açıkladı. Deprem sonrası üniversitelerin eğitime hızlı dönüş yaptığını vurgulayan Özvar, kalite güvencesi ve akreditasyon süreçlerinin YÖK’ün öncelikli gündeminde olduğunu belirtti."}
{"text": "Ortopedi ve Travmatoloji Uzmanı Prof. Dr. Fatih Küçükdurmaz öncülüğünde yürütülen İstanbul Artroplasti Çalışma Grubu tarafından düzenlenen eğitim programı, 3 gün boyunca yoğun teorik ve pratik oturumlarla Acıbadem Üniversitesinin eğitim merkezinde gerçekleştirildi. Dünyanın farklı ülkelerinden uzman cerrahların eğitmen olarak görev aldığı kursta, yine farklı ülkelerden çok sayıda ortopedik cerrah katılımcı olarak yer aldı. Katılımcılar, özellikle kadavra diseksiyonları ve model kemik çalışmaları içeren uygulamalı oturumlara büyük ilgi gösterdi. Oturumlarda cerrahlar, deneyimli eğitmenlerden doğrudan cerrahi teknik eğitimi alma fırsatı buldu. Kursun eğitmen kadrosunda Kanada'dan Prof. Dr. James Powell, İtalya'dan Prof. Dr. Francesco Falez, Avusturya'dan Prof. Dr. Heinz Winkler, Hong Kong Üniversitesinden Prof. Dr. Lewis Chan ile Türkiye'den Prof. Dr. Selami Çakmak gibi alanında önde gelen uzmanlar yer aldı. Kurs hakkında değerlendirmelerde bulunan Prof. Dr. Fatih Küçükdurmaz, bu eğitimlerin Türkiye'nin cerrahi bilgi ve uygulama kapasitesini uluslararası alanda öne çıkardığını belirtti. Küçükdurmaz, kurslardaki amacın kalça ve diz kireçlenmesinde uygulanan protez cerrahisinin eğitimini ilgili uzmanlara vermek, bu konuda yeni birtakım teknikleri ve gelişmeleri onlara öğretmek olduğunu söyledi. Uygulamaları ve teorik kısımları içeren İstanbul Artroplasti Kursu'nun 2018'den itibaren düzenli olarak yapıldığını bildiren Küçükdurmaz, şunları kaydetti: \"Her sene 2 ya da 3 kurs olarak düzenliyoruz. Bu kurslara dünyanın pek çok yerinden katılım sağlamış durumdayız. Kurslarımıza bu anlamda global düzeyde bir ilgi var. Şu ana kadar Malezya, Filipinler, Avustralya, Güney Kore, Rusya, Güney Afrika ve çevre ülkeler oldukça ilgi gösteriyor. Kuzey Amerika'dan, Avrupa'dan, Afrika'dan yani bütün kıtalardan aslında cerrahların eğitim almak üzere geldiği, başvurduğu, kayıt olduğu ve eğitim aldığı bir kurs. Bu anlamda da Türkiye'nin bir sesinin duyulması ve bu anlamdaki aldığı mesafenin bütün dünyada reklamının yapılması veya duyulması açısından da bir fırsat olduğunu düşünüyorum.\" Küçükdurmaz, eğitimlerin büyük ölçüde yurt dışından gelen uzman doktorlara yönelik olduğunu ifade ederek, \"Bu anlamda kurslarımızın önemi büyük ölçüde aslında Türkiye'nin yeni cerrahi teknikler, ortopedi ve protez cerrahisiyle ilgili yeni tekniklerin öğretildiği, eğitiminin verildiği bir merkez haline geldiğini gösteriyor.\" dedi. Kadavra eğitimlerinin cerrahi pratiğe doğrudan katkı sağladığını belirten Küçükdurmaz, \"Birtakım hastalığı simüle eden, suni olarak geliştirilmiş kemik modellerinde de eğitimler veriyoruz. Bu uygulamaların tekniklerini ve bu konularla ilgili yeni gelişmeleri de teorik dersler şeklinde katılanlara öğretiyoruz.\" ifadelerini kullandı. Küçükdurmaz, Türkiye'nin yükselen sağlık altyapısına dikkati çekerek, bu tip yeni gelişmeler, sağlık alanındaki yeni atılımlar ve bilimsel anlamdaki gelişmelerle ilgili eğitimlerin verildiği bir ülke olduğunu kaydetti. \"Türkiye bir süredir bu anlamda yükselen bir yıldız.\" diyen Küçükdurmaz, \"Kursumuz da bunun bir örneği aslında, bu konudaki ilginin bir göstergesi. Yani çeşitli cerrahi teknikleri ve gelişmeleri öğrenmek üzere yurt dışından, çevre ülkelerden veya uzak ülkelerden çok sayıda uzman doktor, uyguladıkları cerrahileri geliştirmek veya yeni teknikler öğrenmek üzere Türkiye'ye geliyor. Bu anlamda bir sağlık turizmi aslında çünkü Türkiye'ye bir ekonomik katkısı da var bunun. Türkiye'nin bu anlamda lider ülke veya önemli ülke olduğu anlamında da bir gösterge. Dolayısıyla kursumuzun bu anlamda bir katkısı olduğunu düşünüyoruz.\" İstanbul Artroplasti Kursu'nun cerrahi eğitim teknolojilerinde yenilikçi platform haline geldiğini söyleyen Küçükdurmaz, \"Farklı kurslarda henüz uygulanmayan eğitim formatları ve teknolojileri bu kursta uygulanmaya başladı. Bu anlamda da bir yenilik ortaya koyduğumuzu düşünüyorum.\" şeklinde konuştu. Kursta eğitmen olarak yer alan Prof. Dr. Selami Çakmak ise Türkiye ortopedisinin güzel bir günü olduğunu, kalça protezi üzerine uluslararası eğitim sezonu düzenlediklerini ifade etti. Çakmak, katılımcıların ve eğiticilerin uluslararası düzeyde olduğunu, butik ve önemli bir kurs gerçekleştirdiklerini anlattı. Kadavra eğitimlerinin cerrahlar için eşsiz fırsat sunduğunu vurgulayan Çakmak, konuşmasını şu şekilde sürdürdü: \"Bu kurstaki eğitimlerde kullandığımız materyaller ve canlı modeller bu kursun önemini oldukça artırıyor. Eğiticilerimiz de uluslararası kabul görmüş üst düzey akademik insanlar. Burada bir kadavra kullanıyoruz. Bu kadavra eğitimleri, özellikle cerrahların eğitiminde birebir uygulama şansı bulmaları açısından oldukça önem arz ediyor. Sadece teorik olarak değil, günlük hayatlarında, ameliyathanede karşılaşabilecekleri problemleri birebir kadavra üzerinde uygulamaları, sonraki hayatlarındaki ve uygulamalarındaki başarılarını artırması için çok önemli. Böyle bir imkanın ülkemizde sağlanıyor olması da ülkemiz açısından oldukça gururlandırıcı bir durum.\" Kanada'dan gelen Prof. Dr. James Powell da her sene bu kursların geliştiğini ve verimlilik seviyesinin arttığını belirterek, \"Katılımcılar burada kendi ellerinden farklı olarak yeni cerrahi tekniklerin kullanıldığını görüyor. Ayrıca, onlara kendi elleriyle pratik yapma imkanı sunuluyor.\" dedi. Türkiye'deki ortopedik camiayı \"çok güçlü\" bulduğunu ifade eden Powell, burada butik ve elit bir eğitim verildiğini söyledi. İtalya'dan Prof. Dr. Francesco Falez ise eğitimlerin hem teorik hem pratik yönüyle güçlü olduğuna dikkati çekerek, \"Genelde bu tarz eğitimler sadece teorik olarak veriliyor. Bu da tam kafada oturmuyor. Kadavrayla yapılan pratik eğitim, katılımcılar için büyük fırsat.\" sözlerini sarf etti. Genç cerrahlarla bir araya gelmenin, onlara yaşadıkları hataları ve deneyimleri aktarmanın çok önemli olduğunu kaydeden Falez, bu durumun kendisini mutlu ettiğini dile getirdi. Hong Kong Üniversitesinden Prof. Dr. Lewis Chan da verdikleri eğitimlerde kendi özel tekniklerini aktardıklarını belirtti. Chan, eğitime ilişkin, \"İlk eğitimimiz primer kalça protezi üzerine oluyor. Sonrasında vaka sunumları ve tartışmaları yapılıyor. En can alıcı yanlardan biri de kadavra. Kadavra eğitiminde pratik yetenekleri geliştirme imkanı bulunuyor. Eğitimin sonunda revizyon cerrahisi üzerine değerlendirmeler yapılıyor. A'dan Z'ye hem teori hem pratik içeren bir program sunuyoruz.\" ifadelerini kullandı. Avusturya'dan gelen Prof. Dr. Heinz Winkler ise eklem protezlerinde enfeksiyonla mücadele alanındaki yenilikçi yaklaşımlarını bu kursta paylaşmak üzere bulunduğunu belirterek, \"Normalde birkaç aşamada yapılan enfeksiyon ameliyatlarını tek seansta gerçekleştirdiğimiz bir yöntemi burada anlatıyoruz.\" diye konuştu. Avusturya ve Almanya'da bu tarz kadavra uygulamalarının yaygın olmadığını söyleyen Winkler, \"Buradaki kadavra kursu nadir ve olağanüstü.\" dedi.", "summary": "İstanbul Artroplasti Kursu, Prof. Dr. Fatih Küçükdurmaz liderliğinde Acıbadem Üniversitesi'nde uluslararası cerrahların katılımıyla düzenlendi; teorik ve uygulamalı oturumlarda özellikle kadavra eğitimleri büyük ilgi gördü. Kurs, Türkiye'nin ortopedi ve cerrahi eğitimde uluslararası cazibe merkezi haline geldiğini ve sağlık turizmine katkı sağladığını ortaya koydu."}
{"text": "Türkiye İstatistik Kurumu'na (TÜİK) göre Mart'ta aylık enflasyon yüzde 2,46 oldu. Böylece yıllık tüketici fiyat endeksi (TÜFE) yüzde 38,1'e düştü. Enflasyon Araştırma Grubu (ENAG) ise Mart'taki aylık enflasyonu 3,91, yıllık enflasyonu ise 75,20 olarak hesapladı. ENAG'a göre Mart'ta en çok artış yüzde 6,55 ile gıda ve alkolsüz içecekler, ve yüzde 5,62 ile lokanta ve oteller kategorilerinde gerçekleşti. TÜİK ise en çok artışın yüzde 9,51 ile gıda ve alkolsüz içecekler, ve yüzde 9,47 ile konutta gerçekleştiğini hesapladı. Hazine ve Maliye Bakanı Memet Şimşek, X hesabından yaptığı paylaşımda enflasyonun 10 aydır gerilediğini hatırlattıktan sonra \"Piyasalarda son dönemde yaşanan dalgalanmanın enflasyona etkisinin, sıkılaşan finansal koşullarla sınırlı kalmasını bekliyoruz\" dedi. Geçen ay İstanbul Büyükşehir Belediye Başkanı Ekrem İmamoğlu'nun gözaltına alınmasıyla birlikte TL'nin dolar karşısında yaşadığı yüzde 4'lük değer kaybının enflasyonu nasıl etkileyeceği merak ediliyordu. Reuters'ın yaptığı bir ankette aylık enflasyonun yüzde 3, yıllık enflasyonun ise yüzde 38,9 olması bekleniyordu. Böylece Mart enflasyonu beklentilerin altında geldi. İstanbul Ticaret Odası'nın 1 Nisan'da yayınladığı verilere göre kentteki enflasyon Mart'ta aylık yüzde 3,79, yıllık de yüzde 46,23 olarak ölçülmüştü. Enflasyonun seyri, Merkez Bankası'nın faiz kararları için de önem taşıyor. Bankanın Para Politikası Kurulu'nun bir dahaki toplantısı 17 Nisan'da olacak. Şu anda bir haftalık repo faizi yüzde 42,5 seviyesinde. İmamoğlu'nun görevden alınmasından sonra bir ara karar için toplanan Para Politikası Kurulu, gecelik faizi yüzde 44'ten 46'ya çıkarmıştı. Eski Ziraat Bankası Genel Müdür Yardımcısı Prof. Şenol Babuşçu, yıllık enflasyon hesaplamasında ENAG'ın, TÜİK'in neredeyse iki katı olduğuna ve 2025'in ilk üç ayındaki farkın da yüzde 6'yı aştığına dikkat çekti. İktisatçı Mustafa Sönmez de TÜİK verilerinin İTO verileriyle farkını sorguladı. Sönmez \"Bu sonuçta 19 Mart darbesinin yarattığı fiyat hareketlenmesi kısmen var. Nisan Tüfe %3,5 tan az gelmeyebilir\" dedi. Ekonomi yazarı Alaattin Aktaş, Mart enflasyonunun tahminlerle uyumlu olduğunu fakat Nisan'da çok daha yüksek bir oran beklediğini paylaştı. GCM Yatırım Araştırma Müdürü Kudret Ayyıldır, X hesabından yaptığı paylaşımda TÜİK verilerinin \"Beklentinin altında iyimser bir rakam olarak borsa fiyatlaması için kısa vadeli destekleyici bir gelişme\" olduğunu yazdı. Vergi uzmanı Ozan Bingöl, enflasyonun maaşları eritmesine dikkat çekti ve hükümete çağrıda bulundu: \"TÜİK'in açıkladığı enflasyon verilerine göre ilk üç aylık alım gücündeki erime; en düşük emekli maaşında 1.455 lira, asgari ücrette 2.223 liradır. Bu durum aslında yılın ikinci yarısında dar gelirliye, emekliye, asgari ücretliye ücret artışlarını zaruri hale getirmiştir. Bütçe imkanları bu yönde mutlak suretle değerlendirilmelidir.\" Blubay Varlık Yönetimi'nden analist Tim Ash, dolar/TL kurundaki artışa rağmen enflasyonun beklentilerin altında yükseldiğini burguladı ve \"Belki de Şimşek siyasi gerilimlerin net etkisinin dezenflasyon olacağını söylerken haklıydı\" dedi.", "summary": "TÜİK'e göre Mart ayında enflasyon yıllık %38,1’e gerileyerek beklentilerin altında kalırken, ENAG yıllık enflasyonu %75,2 olarak açıkladı; verilerdeki fark kamuoyunda tartışma yarattı. Ekonomistler, siyasi gelişmelerin ve döviz kurundaki oynaklığın enflasyona etkilerine dikkat çekerken, yılın ikinci yarısında ücret artışlarının kaçınılmaz olacağını belirtiyor."}
{"text": "İRAM Başkanı Doç. Dr. Serhan Afacan, dün gerçekleşen Netanyahu-Trump görüşmesinin satır aralarını AA Analiz için kaleme aldı. *** Gazze'deki katliamlarını tüm barbarlığıyla sürdürdüğü bir süreçte İsrail Başbakanı Binyamin Netanyahu, 3 Nisan'da resmi ziyaret kapsamında gittiği Macaristan'dan sonra ABD Başkanı Donald Trump'la ikinci defa görüşmek üzere ABD'ye gitti. ABD'ye yapılan bu günübirlik ziyaret, Trump'ın ifadesiyle ABD'ye \"girip çıkma\" şeklinde gerçekleşti. Trump, 3 Nisan Perşembe günü, Netanyahu ile \"çok uzak olmayacak bir gelecekte\" görüşeceklerini söylemişti. Buradan hareketle ziyaretin çok önceden planlanmadığı ve Netanyahu'nun apar topar Washington'ın yolunu tuttuğu anlaşılıyor. Netanyahu Macaristan'a, Uluslararası Ceza Mahkemesinin (UCM) hakkında yakalama emri çıkardığı bir dönemde gitti. Macaristan ise kararı uygulamayacağını açıkladı ve UCM'den çekileceğini duyurdu. Netanyahu bu ziyaretin ardından UCM'nin kararını uygulamaya cesaret edecek bir devlete yakalanmak istemediği için İrlanda, İzlanda ve Hollanda rotası yerine Hırvatistan, İtalya ve Fransa üzerinden ABD'ye vardı. ABD ise UCM'yi oluşturan Roma Statüsü'ne taraf olmadığı gibi İsrail’in Gazze katliamının başat destekçisi konumunda bulunuyor. Görüşmeye ayağının tozuyla katılan Netanyahu’nun yüzünde yorgun bir ifade ve görüşmelerden istediğini alamamanın hayal kırıklığı vardı. Ziyaret, Trump’ın 2 Nisan’da 185 ülkeye yönelik tarifeler getiren ve İsrail’e uygulanan gümrük vergisini yüzde 17’ye çıkaran kararnameyi imzalamasından günler sonra gerçekleştiği için görüşmede gündem maddelerinden biri de buydu. Netanyahu, Trump’ın kararını tamamıyla desteklediğinin altını çizerek ABD ile aralarındaki ticaret açığını ortadan kaldıracaklarını söyledi ve “Bence İsrail, aynısını yapması gereken diğer ülkeler için bir model olabilir” diye ekledi. Dolayısıyla ABD ile İsrail arasında yeni tarifelere ilişkin bir ihtilaf olmadığı ve Netanyahu’nun Washington’a yaptığı bu alelacele seyahatin arkasında bu konuda bir imtiyaz elde etmenin yatmadığı anlaşılıyor. Diğer üç gündem maddesi için ise aynı şeyi söylemek mümkün değil. Kuşkusuz gündemde öne çıkan ilk madde Gazze ve İsrailli rehinelerdi. 3 Nisan’daki açıklamasında Gazze’deki mevcut durumu “büyük bir sorun” olarak niteleyen Trump, “Neler olup bittiğini konuşacağız, çözülmesini istediğimiz bir diğer konu da bu.” demişti. He ne kadar ABD, Gazze katliamları konusunda şimdiye dek İsrail’e en büyük desteği verse de bir süredir ABD kanadının verdiği mesajlar, bu desteğin bile bir sınırının olduğunu gösteriyor. Netanyahu’nun 50 bin masumu katleden, Birleşmiş Milletlerin (BM) açıklamalarına göre, 18 Mart’ta ateşkesi ihlal ettikten şimdiye dek bin kişiyi öldüren ve 28 Mart’ta 15 ilk yardım görevlisini “yanlışlıkla” öldürerek toplu mezara gömecek kadar vahşileşen İsrail’i, Gazze’de bir bataklığa sürüklediği aşikar. 59 İsrailli esirse hala Gazze’de tutuluyor. Esir aileleri cumartesi günü Trump’a yazdıkları mektupta, “Lütfen tüm gücünüzü kullanarak Netanyahu’ya baskı yapın ve bu savaşı sonlandırıp rehinelerimizi hemen geri getirin.” diye ricacı olmuşlardı. Görüşmenin ardından iki ismin Oval Ofis’te gazetecilere yaptığı açıklamada Trump, esir aileleriyle yaptığı görüşmeleri hatırlatarak benzer ifadeler kullandı. Hamas kanadı ise esir takasının sürmesi için İsrail hapishanelerinde tutulan Filistinlilerden daha fazla esirin serbest bırakılmasını, kalıcı ateşkes sağlanmasını ve İsrail’in Gazze’den tamamıyla çekilmesini şart koşuyor. Gazze konusunun uzamasını olumsuz bir durum olarak gören Trump, “Rehineleri kurtarmak için çok çabalıyoruz. Başka bir ateşkes arıyoruz, ne olacağını göreceğiz.” ifadelerini kullandı. Diğer taraftan son olarak Mısır’ın Gazze planını görüşmek üzere Kahire’de toplanan Arap Birliği Zirvesi gibi sorunun çözümüne dönük alternatif inisiyatifler de devam ediyor. Fransa Cumhurbaşkanı Emmanuel Macron da Kahire ziyaretinde Mısırlı mevkidaşı Abdulfettah es-Sisi ile yaptığı basın toplantısında, gelecek aylarda ülkesinin Suudi Arabistan ile beraber İsrail-Filistin sorununa iki devletli bir çözüm bulmak için toplantı düzenleyeceklerini söyledi. Dolayısıyla Netanyahu’nun Gazze’deki tutumunun Orta Doğu’da karşılığı olmadığı gibi Avrupa’da da karşılığı bulunmuyor. Dahası İsrail’in soykırımcı başbakanı, aradığı desteği Washington’da da bulamadı. Benzer bir şey İran dosyası için de geçerli. Netanyahu’yu apar topar Washington’a sürükleyen gündem maddelerinden birinin de İran olduğu görüşme sonrası yapılan açıklamalardan ortaya çıktı. Eski ABD Başkanı Barack Obama döneminde olduğu gibi şimdi de İran’la yapılacak herhangi bir müzakereye karşı olan Netanyahu, son haftalarda ABD’nin Yemen’de Husileri hedef alırken İran’a tehditler savurmasından cesaret almıştı. Ancak mart ayının başında İran’a Birleşik Arap Emirlikleri (BAE) üzerinden mektup göndererek müzakere çağrısı yapan Trump, bu pozisyonunu korudu ve hatta cumartesi günü -nerede olacağını söylemese de- İran’la doğrudan ve “çok üst düzey” bir görüşme yapılacağını söyledi. Bu anlarda hayal kırıklığı yüzünden okunan Netanyahu konuya ilişkin, 2003 yılında Libya’nın kitle imha silahları geliştirme projesini bütünüyle sonlandırmasıyla sonuçlanan anlaşmaya atıfla şu ifadeleri kullandı: \"İkimiz de İran’ın asla nükleer silaha sahip olmaması hedefinde birleştik. Şayet bu, Libya’da olduğu gibi eksiksiz şekilde yapılabilirse bunun iyi bir şey olacağını düşünüyorum. Ancak ne olursa olsun, İran’ın nükleer silaha sahip olmamasını sağlamalıyız.” Trump’ın açıklamalarının ardından bir süredir ABD ile doğrudan görüşmelere karşı olduğunu vurgulayan İran adına açıklama yapan İran Dışişleri Bakanı Abbas Erakçi, sosyal medya hesabından yaptığı paylaşımda, Trump’ın ifadelerini kısmen revize ederek iki ülkenin “dolaylı üst düzey görüşmeler” için cumartesi günü Umman’da bir araya geleceğini belirtti. Dolayısıyla Netanyahu’nun İran konusunda da Trump’ı -en azından mevcut koşullarda- kendi çatışmacı pozisyonuna çekemediği görüldü. Ancak Netanyahu’nun en büyük hayal kırıklığı Türkiye konusunda yaşadı. Netanyahu açıklamasında, anlaşılmaz şekilde \"Türkiye dahil\" herhangi bir devletin Suriye’yi kendilerine saldırmak için üs olarak kullanmasına izin vermeyeceklerini söyledi. Bu açıklama, 3-4 Nisan’da NATO Dışişleri Bakanları Toplantısı için Brüksel’de bulunduğu esnada Reuters’e röportaj veren Dışişleri Bakanı Hakan Fidan’ın, Türkiye’nin İsrail ile Suriye’de karşı karşıya gelmek istemediğini söylemesinin ardından geldi. Bu açıklamanın aynı zamanda İsrail saldırılarının Suriye’nin yeni hükümetinin, DEAŞ terör örgütünü ve diğer tehditleri caydırma yeteneğini zayıflattığını vurguladığı bir ortamda yapılması, Netanyahu’nun ne derece abes bir tutum içinde bulunduğunu gözler önüne serdi. Nitekim Trump’ın da bu tutumu ciddiye almadığı görüldü. Cumhurbaşkanı Recep Tayyip Erdoğan ile ilişkilerinin çok iyi olduğunu söyleyen Trump, İsrail’in Suriye konusunda Türkiye ile yaşadığı her sorunu çözebileceğini belirtip Netanyahu’ya dönerek “Siz makul olduğunuz sürece, bu konuda siz de biz de makul olmalıyız” ifadelerini kullandı. Kuşkusuz buradaki anahtar kelime “makuliyet” ancak Netanyahu’nun makuliyetten uzak davranma konusunda sicilinin ne kadar kabarık olduğu biliniyor. Gelinen noktada Netanyahu’nun hem Gazze stratejisinde hem de bölgesel politikalarında makuliyetten oldukça uzak bir tutum içinde olduğu ve Trump yönetiminin İsrail’i öncelese dahi Netanyahu’nun yaklaşımlarıyla aynı çizgide durmadığı görülüyor. Diğer bir ifadeyle, İsrail Başbakanı, can havliyle gittiği Washington’da umduğunu bulamadı. Bundan sonraki süreçte Netanyahu’nun Gazze’de daha fazla katliam yapmasının ve bölgeyi istikrarsızlığa iten hamlelerine devam etmesinin önüne geçmek için bölgesel girişimlerin artması gerekiyor. Bunun için de Türkiye’nin Orta Doğu’daki istikrarlaştırıcı gücü büyük önem arz ediyor. [Doç. Dr. Serhan Afacan, Marmara Üniversitesi Orta Doğu ve İslam Ülkeleri Araştırmaları Enstitüsünde Öğretim Üyesi ve İRAM Başkanıdır.] * Makalelerdeki fikirler yazarına aittir ve Anadolu Ajansının editoryal politikasını yansıtmayabilir.", "summary": "Doç. Dr. Serhan Afacan’ın AA Analiz için kaleme aldığı yazıya göre, Netanyahu’nun Trump ile görüşmesi, Gazze’deki katliamlar, esir takası, İran ve Türkiye gibi kritik gündemlerle gerçekleşse de, İsrail Başbakanı beklediği desteği Washington’da bulamadı. Görüşmede Trump’ın “makuliyet” vurgusu, Netanyahu’nun agresif tutumlarıyla ciddi bir tezat oluştururken, Netanyahu’nun hem Gazze politikası hem de bölgesel stratejilerde yalnızlaştığı gözlemlendi. Türkiye'nin ise Orta Doğu'da istikrar için kritik bir aktör olarak öne çıkmaya devam ettiği vurgulandı."}
{"text": "Ulaşımda güvenliğin sağlanması için gece gündüz görev yapan trafik polisleri, çocukların erken yaşlarda trafik kurallarını öğrenmeleri amacıyla okullarda eğitimler düzenliyor. Her hafta farklı okullara giden Trafik Tescil ve Denetleme Şubesi ekipleri, öğrencilere, emniyet kemeri kullanımı, trafik ışıklarının önemi, trafik işaretlerinin anlamı, güvenli yaya geçitleri ve aşırı hızın yol açtığı zararlar hakkında bilgi veriyor. Son olarak Merkez TOBB Milli İrade İlkokulu ve Ortaokulu'na gelen trafik polisleri, \"Bir Kural, Bir Ömür\" yazılı pankart açarak kendilerini çiçeklerle karşılayan öğrencilere, Bitlis-Tatvan kara yolunda yaya geçidi ve trafik ışıkları hakkında uygulamalı eğitim verdi. Trafik Tescil ve Denetleme Şube Müdür Vekili Uğur Altuntaş, AA muhabirine, ilk ve ortaokul öğrencilerine yönelik eğitim faaliyetlerinin devam ettiğini söyledi. Kentte 2023'ten bu yana 22 bin öğrenciye eğitim verdiklerini belirten Altuntaş, şunları kaydetti: \"Öğrencilerimize yaya geçitleri ile üst ve alt geçitleri kullanma konusunda eğitimler veriyoruz. Eğitimlerle ilgili güzel dönüşler aldık. Kavşaklarda personelimizi görevlendirerek öğrencilerin sorun yaşamadan güvenli şekilde okula giriş ve çıkışlarını sağlıyoruz. Trafik kurallarıyla ilgili boyama kitaplarımız ve düdüklerimiz var. Bu materyalleri öğrencilere dağıtıyoruz. Eğitim verdiğimiz öğrencilerimizi teşvik etmek amacıyla onları trafik müfettişi ilan ediyoruz. Özellikle ilkokul çağındaki öğrencilere yönelik eğitimlere ağırlık veriyoruz.\" Okul yöneticilerinin ve öğretmenlerin trafik eğitimine katkı sunduğunu anlatan Altuntaş, \"Birlikte olmak çok önemli. Tüm paydaş kurumlarımızla güzel bir birliktelik içinde çalışıyoruz. Kazaların düşüş ivmesini devam ettirmeyi hedefliyoruz. Bundan sonra da öğrencilerimize eğitim vermeyi sürdüreceğiz.\" dedi. Trafik kazalarında sıfır can kaybı için mücadele etmeyi sürdüreceklerini dile getiren Altuntaş, \"Okullarda eğitim vermeye, çocuklarımıza etkinlikler yapmaya devam ediyoruz. İlimizde üst geçitlerin kullanılmasıyla ilgili bazı üst geçitlerimize pankartlar astık. 'Üst geçitten geçin, hayatınızdan vazgeçmeyin' diyoruz. Amacımız ceza yazmak değil, vatandaşlarımızın kurallara uymasını sağlamak.\" diye konuştu.", "summary": "Bitlis’te trafik polisleri, öğrencilerin trafik kurallarını küçük yaşta öğrenmesi amacıyla okullarda uygulamalı eğitimler veriyor. 2023’ten bu yana 22 bin öğrenciye ulaşan ekipler, öğrencileri trafik müfettişi ilan ederek bilinçlendirme çalışmalarını sürdürüyor."}
{"text": "AA muhabirinin derlediği bilgiye göre, Hindistan ile Pakistan arasındaki jeopolitik gerilimler küresel çapta jeopolitik risklerin artmasına neden oluyor. Hindistan, 22 Nisan'da Pahalgam bölgesinde 26 kişinin öldürüldüğü terör saldırısına misilleme gerekçesiyle 6 Mayıs'ta Pakistan toprakları ve yine Pakistan'ın kontrolündeki Azad Keşmir bölgesine füze saldırıları düzenlemişti. Hint ordusu, \"terör yapılanması\" şeklinde nitelediği 9 hedefi başarıyla vurduğu açıklamasını yaparken İslamabad yönetimi sivillere ait 6 noktanın hedef olduğunu, saldırılarda 26 kişinin hayatını kaybettiğini, 46 kişinin de yaralandığını duyurmuştu. Pakistan ordusu, Hint tarafının saldırısı sırasında 5 savaş uçağı düşürdüğünü açıklarken, Yeni Delhi yönetimi bunun doğru olmadığını ifade etmişti. Pakistan'ın sınır ötesi saldırılarında Hindistan idaresindeki Cammu Keşmir'de 12 kişinin hayatını kaybettiği bildirildi. Pakistan Savunma Bakanı Khavaja Muhammed Asıf, gerilimin artmasının nükleer savaşa yol açabileceğini belirtti. İki ülke arasında artan gerilim Asya'daki savunma ve havacılık şirketlerinin hisselerinde yükselişe neden oldu. AA muhabirinin savunma sanayi şirketlerinin borsalardaki 6-7 Mayıs tarihlerindeki fiyat hareketlerinden derlediği verilere göre bu dönemde yatırımcısına Güney Koreli şirketler Hanwha Aerospace yüzde 8,8, HLB Co yüzde 2,4 kazandırdı. Japon Mitsubishi Heavy'nin hisseleri yüzde 1,9 yükseldi. Diğer bir Güney Koreli şirket HD Hyundai Heavy Industries Co yüzde 1,7, Singapur merkezli Singapore Technologies Engineering yüzde 1,3 Çinli AVIC Xi'an Aircraft Industry Group Company yüzde 1 kazandırdı. Bölgede jeopolitik risklerin artmasının, Asya'daki savunma sanayi şirketlerini, savunma harcamalarına ve yatırımlara daha fazla yoğunlaştıracağı öngörüleri öne çıktı. Asya'da artan gerilim, ABD ve Avrupa merkezli şirketlerin hisse fiyatlarına yansımadı. ABD ve Avrupa merkezli şirketlerin borsalardaki performanslarına bakıldığında ABD merkezli şirketler L3 Harris Technologies'in hisselerinin yüzde 0,8, Lockheed Martin'in hisselerinin yüzde 0,7 arttığı görüldü. İsveçli Saab yüzde 0,2 ABD merkezli şirketler Boeing yüzde 0,2, Northrop Grumman yüzde 0,3, Fransız Thales yüzde 0,4, İtalyan Leonardo yüzde 0,4, ABD'li şirketler General Dynamics yüzde 0,4, RTX Corporation yüzde 0,5, Fransız Safran yüzde 0,5 kaybettirdi. Alman Rheinmetall AG'nin hisseleri yüzde 0,7, Avrupa merkezli çok uluslu havacılık şirketi Airbus'ın hisseleri yüzde 1,3, İngiliz şirketler Rolls-Royce'un hisseleri yüzde 2, BAE Systems'in hisseleri yüzde 2,3, Alman Lufthansa'nın hisseleri yüzde 3,9, Fransız Dasault Aviation'ın hisseleri yüzde 5,2 değer kaybetti.", "summary": "Hindistan ve Pakistan arasında artan gerilim, füze saldırıları ve karşılıklı kayıplarla tırmanırken, Asya'daki savunma sanayi hisselerinde yükselişe neden oldu. Buna karşın, ABD ve Avrupa merkezli savunma şirketlerinin hisselerinde genelde düşüş görüldü."}
{"text": "AK Parti Genel Başkan Yardımcısı ve Parti Sözcüsü Ömer Çelik, \"Kim ne derse desin Ada'da iki egemen devlet var. Bu egemenliğe sahip iki halk var. Bu çerçevede bir müzakere, barış, diyalog zemini olacaksa olacak. KKTC'yi, Kıbrıs Türk davasını, Kıbrıs Türkü'nü inkar ederek varılacak hiçbir yol olmadığını bir kere daha kendilerine, bütün dünyaya, Rum tarafına ilan ediyoruz.\" dedi. Cumhurbaşkanı ve AK Parti Genel Başkanı Recep Tayyip Erdoğan başkanlığındaki Merkez Yürütme Kurulu (MYK) Toplantısı'na ilişkin parti genel merkezinde açıklamada bulunan Çelik, toplantıda, Bilgi ve İletişim Teknolojileri Başkanlığı, Yerel Yönetimler Başkanlığı ile TBMM parti grubunun yaptıkları çalışmalara ilişkin sunumlar gerçekleştirdiğini belirtti. Çelik, Pençe Operasyon Bölgesi'nde şehit olan Uzman Çavuş Önder Özen'e Allah'tan rahmet, ailesine başsağlığı diledi. Cumhurbaşkanı Erdoğan'ın Kuzey Kıbrıs Türk Cumhuriyeti'ne (KKTC) tarihi bir ziyaret gerçekleştirdiğini anımsatan Çelik, şunları kaydetti: \"KKTC Cumhurbaşkanlığı Yerleşkesi açıldı. 'Sağlam devlet, saygın gelecek' çerçevesinde ortaya koyulan irade, Meclis binalarının açılması, KKTC'nin geleceğine dönük yepyeni bir vizyonun başlangıcının yapılması, Kıbrıs Türk davası açısından son derece tarihi öneme sahip. Kıbrıs Türk devletinin dünyada daha çok tanınması, diplomasi alanında hak ettiği yeri alması için bu mücadelenin nasıl devam edeceğinin bir göstergesi olarak bu adımlar atıldı ve atılmaya devam edecek. Sayın Cumhurbaşkanımız orada da ifade ettiler. Kıbrıs Türk davası bizim her zaman en büyük önceliklerimizden bir tanesi. Önümüzdeki dönemde de bununla ilgili yeni adımlar atmaya devam edeceğiz.\" Çelik, TEKNOFEST 2025'in KKTC'de gerçekleştirildiğini, 100 binleri aşan bir kalabalığın orada yer almasının son derece kıymetli olduğunu söyledi. TEKNOFEST'e 22 farklı ülkeden 50 bin gencin katıldığını aktaran Çelik, \"En son gün 150 bine yakın bir katılım rakamı oluşmuştu. Daha da devam ediyordu. Bu katılım KKTC'nin bilim, eğitim ve teknoloji üssü olarak kendi geleceğini planlaması açısından son derece önemli bir mesaj oldu. Oradaki coşku, ilgi, alaka, yapılan projeler, yarışmalar bambaşka bir tablo ortaya çıkardı.\" dedi. Kıbrıs konusunda halen Rum tarafından verilen mesajların, Ada'da iki halk ve iki devlet olduğunun kabulünü inkar eden yaklaşımlar olduğuna dikkati çeken Çelik, \"Kim ne derse desin Ada'da iki egemen devlet var. Bu egemenliğe sahip iki halk var. Bu çerçevede bir müzakere, barış, diyalog zemini olacaksa olacak. KKTC'yi, Kıbrıs Türk davasını, Kıbrıs Türkü'nü inkar ederek varılacak hiçbir yol olmadığını bir kere daha kendilerine, bütün dünyaya, Rum tarafına ilan ediyoruz.\" ifadelerini kullandı. Çelik, dün üzücü bir gün geçirdiklerini, TBMM Başkanvekili Sırrı Süreyya Önder'i son yolculuğuna uğurladıklarını anımsattı. Önder'in cenazesinde oluşan tabloya değinen Çelik, şunları kaydetti: \"Cenazede, Önder'in farklı kimlikler arasındaki duvarları eritme, farklı kimlikler, düşünceler arasında köprüler kurmaya dönük kaygısını, mücadelesini takdir eden bir çoğunluk oluştu. En önemlisi Terörsüz Türkiye konusundaki mutabakat. Farklı kimliklerden, partilerden vatandaşlarımız bu konuya verdikleri desteği çeşitli vesilelerle beyan ettiler. Rahmetlinin kızı Ceren anma töreninde çok nitelikli, etkileyici bir konuşma yaptı. Birçok kesimden, mahalleden insan farklı düşüncelerle geldiler. Hastanede tamamen zıt düşüncede olan insanları da gördük. Adlarımız farklı olsa da soyadımız Türkiye Cumhuriyeti'dir. Dolayısıyla birliğe, dirliğe, kardeşliğe yapılan bir vurguydu. Sürece destek vererek, Terörsüz Türkiye'ye ulaşarak Sırrı Süreyya'nın hatırasına güçlü bir gönderme yapmış, hatırasını bu şekilde yaşatmış olacağız. Ailesine, Yüce Meclis'imize, DEM Parti ailesine, sevenlerine başsağlığı diliyorum.\" Siyaset kurumunun her türlü şiddet karşısında birlik ve beraberlik içinde olmasının son derece kıymetli olduğunu vurgulayan Çelik, CHP Genel Başkanı Özgür Özel'e yapılan saldırıyı sadece Özel'e ve CHP'ye yapılmış değil, topyekun bütün siyaset kurumuna, demokrasiye yapıldığı için, kendilerine yapılmış bir saldırı olarak değerlendirdiklerini söyledi. Bu saldırıyı ve sosyal medyadan Özel'in ailesine yönelik tehdit ve çirkin ifadeleri lanetleyen Çelik, \"Kuşkusuz emniyetimizin ilgili birimleri bunu çok yakından takip ediyor. Bakanımız da açıkladı. Bunlarla ilgili hukuk önünde gereği yapılacaktır. Saldırganın da hukuk önünde hesap vermesi, hepimiz açısından takip edilmesi gereken bir süreçtir.\" diye konuştu. Çelik, terörsüz Türkiye sürecini çok yakından takip ettiklerini belirterek, \"İmralı'dan yapılan çağrıdan sonra terör örgütünün kendini feshetmesi ve silah bırakmasıyla ilgili sürecin somutlaşmasını günler içerisinde bekliyoruz.\" ifadelerini kullandı. Cumhurbaşkanı Recep Tayyip Erdoğan'ın ortaya koyduğu iç cephenin güçlendirilmesi çağrısının bir sonucunun da terörsüz Türkiye hedefine ulaşmak olduğuna işaret eden Çelik, bunun bölge için de ilham kaynağı olacağını dile getirdi. Geçmişten beri birtakım dış güçlerin, emperyalist emelleri gerçekleştirmek için vekalet savaşlarını, terör örgütleri, mezhep grupları ve radikal etnik gruplar üzerinden vermeye çalıştığına dikkati çeken Çelik, şunları kaydetti: \"Bunun bölge halkına hiçbir faydası yoktur. Yakın bölgemizde, Orta Doğu'da Mezopotamya'da, Akdeniz'de ortaya koyulan bu denklemlerin hepsi çıkar ve sömürü odaklı, acımasız denklemlerdir. Dünyayı cehenneme çevirmeye çalışanların attığı sis bombaları, provokasyonlardır. O yüzden Terörsüz Türkiye hedefine iç cepheyi güçlendirme temelinde ulaşma çalışmalarımızı sürdüreceğiz. Terörün ortadan kalkmasıyla, bunun somut olarak gerçekleşmesiyle, siyasi sistemimiz ve demokrasimiz üzerindeki siyasi tansiyon da ortadan kalkacaktır. Bu siyasi tansiyonun kalkması, demokrasimize ve siyasi hayatımıza yepyeni siyasi enerjiler verecektir.\" Çelik, PKK'nın bütün şubeleriyle, tüm terör ve illegal unsurlarıyla silah bırakması ve kendisini feshetmesinin bir dönüm noktası olacağının altını çizdi. Erdoğan'ın iç cepheyi güçlendirme çağrısını Mecliste yapmasından sonra MHP Genel Başkanı Devlet Bahçeli'nin stratejik ve tarihi çağrısının, siyasi denklemde yeni tablo ortaya çıkardığına işaret eden Çelik, asıl odaklandıkları konunun, devletin temel niteliklerini, milletin asli değerlerini koruyarak bu yolda ilerlemek olduğunu söyledi. Çelik, bir basın mensubunun \"Sırrı Süreyya Önder'in vefatı sonrası Terörsüz Türkiye süreci nasıl ilerleyecek?\" sorusunu, şöyle yanıtladı: \"Rahmetlinin kişisel kapasitesinin bu tip süreçlere katkısı büyüktü. Özellikle son zamanlarda Mecliste oturum bitince 'buluşalım, konuşalım' diye haberleşiyorduk. Bir arkadaşımızın odasında sabahın ilk saatlerine kadar arkadaşlarla bir takım konuları görüşüyorduk. Sık sık hastalığı gündeme geldiğinde, dikkat etmesi gerektiğini ifade ettiğimizde, 'Bu konu sağlığımdan bile daha önemli' diyordu. Biz de sağlığına önem vermesi gerektiğini düşünüyorduk. Dolayısıyla bıraktığı en büyük vasiyetin 'sağlığımdan bile daha önemli' dediği Terörsüz Türkiye hedefine ulaşılması olduğunu düşünüyorum. Tabi ki onun katkısı kıymetliydi.\" Çelik, Özel'in saldırıdan sonraki açıklamalarının takdire şayan ve sağduyulu olduğunu belirterek, \"Bugün CHP'yi hiçbir şekilde eleştirmeyeceğim, CHP'li arkadaşlarımıza bugün cevap vermeyeceğim. Çünkü daha dün bu saldırı gerçekleşti, saldırının hemen üstüne CHP'yi eleştirmek istemiyorum. CHP ile ilgili başka bir mesajımın öne çıkmasını istemiyorum.\" diye konuştu. Erdoğan ile ABD Başkanı Donald Trump arasında bugün gerçekleşen telefon konuşmasını da değerlendiren Çelik, görüşmenin çok kapsamlı olduğunu dile getirdi. Görüşmede, ikili ilişkilerden bölgesel ve küresel ilişkilere kadar değinilmedik konu kalmadığını aktaran Çelik, şunları kaydetti: \"Uzun bir görüşme gerçekleşti. Geçmişten de tanışıyorlar, beraber çalışmışlıkları da var, iki lider birbirlerini iyi tanıyor. Pek çok dosyada da geçmişte beraber çalıştıkları için ortak sonuca varmaya dönük belli stilleri de zaman içerisinde oluştu. O sebeple dış politikanın, bugün küresel gündemin başat konuları olan Gazze konusu, Rusya-Ukrayna Savaşı ve Suriye konusu başta olmak üzere neredeyse tamamı küresel gündem, bölgesel gündem konuşuldu. Türkiye ile ikili ilişkiler konusunda bazı gündemlerimiz var, gerek yaptırımlar konusunda gerek diğer konularda. Bütün bu konular sürekli olarak gündemde tutuluyor ve ayrıntılı bir şekilde konuşuluyor. Ama sonuç olarak Sayın Cumhurbaşkanımız, Başkan Trump'ı Türkiye'ye davet etti ve kendisi de Sayın Cumhurbaşkanımızı Washington'da görmek istediğini söyledi. Bundan sonraki süreçte de gerek Suriye dosyası ile ilgili gerek Rusya-Ukrayna Savaşı ile ilgili yakın temasta olunması gerektiğine dair de bir mutabakat çıktı.\" ABD'nin Ankara Büyükelçisi Tom Barrack'ın görevine başladığını, Barrack'ın bölgedeki konulara hakim olduğunu belirten Çelik, \"Cumhurbaşkanımız da uygun bir vaktinde kendi takdirleriyle büyükelçiye randevu verecekler.\" dedi. Çelik, Avrupa Konseyi Yerel Yönetimlerden bir heyetin AK Parti'yi ziyaret ettiğini, ziyarette yerel yönetimler ve yargı alanındaki konuların ele alındığını anlattı. \"Yürüyen yargı süreçleriyle ilgili AK Parti içinde farklı fikir ayrılıkları olduğu belirtiliyor. Milletvekillerinin, grup başkanvekillerini ziyaret ettiği söyleniyor. Bununla ilgili değerlendirmeniz nasıl olur?\" sorusu üzerine Çelik, \"Bunların gerçeklikle hiçbir ilgisi yok. Hiçbir şekilde milletvekillerimizin herhangi bir grup başkanvekilimizle böyle bir teması olmamıştır. Böyle bir görüşme olmamıştır. Bunu net bir dille yalanlıyoruz.\" cevabını verdi. Çelik, \"Özgür Özel'e saldıran kişinin şartlı tahliye ile bırakılmış olmasını nasıl değerlendiriyorsunuz?\" sorusunu şöyle yanıtladı: \"Bu, o zamanki infaz düzenlemesiyle ilgili ortaya çıkan bir sonuç. Adalet Bakanımız bununla ilgili kapsamlı açıklama yaptı, ondan sonraki infaz düzenlemesinin değişimiyle ilgili. Çeşitli toplumsal dinamiklerin de değişmesi ile ilgili olarak ceza adalet dengesi açısından sürekli olarak yeni tartışmalar gündeme geliyor. Bunlar çok boyutlu meseleler, işin hukuki, psikolojik, sosyolojik tarafı var. Bunlar çok yönlü değerlendiriliyor her yargı paketinde de her reform paketinde de... Bu değerlendirmelerin neticelerini bu reform paketlerine yansıtıyoruz. Bunlar çalışılan konular. Tam olarak somutlaşıp ortaya çıktığı zaman sizinle paylaşırız.\"", "summary": "AK Parti Sözcüsü Ömer Çelik, KKTC’nin egemen bir devlet olarak tanınmasının Türkiye’nin temel yaklaşımı olduğunu vurguladı. Terörsüz Türkiye hedefinin yakın zamanda somutlaşmasını beklediklerini söyledi. CHP lideri Özgür Özel’e yapılan saldırıyı kınadı. Sırrı Süreyya Önder’in barış çabalarına dikkat çekti. Erdoğan ile Trump arasında bölgesel konuları içeren bir telefon görüşmesi gerçekleşti."}
